[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 1 SATURDAY, SEPTEMBER 23, 1933<gai>

AN TAIGHEIS.

Le “FROACH.”

Tha “ Gaidheal Ghlaschu ” a’ cur fàilte air a luchd dùthcha ’s a’ bhaile mhór so, an diugh, ri linn da a shuilean fhosgladh ’nam measg air a’ cheud latha de ’shaoghal.

Cha’ n ’eil annam fhathast ach an “sgriodachan,” mar is minic a chuala sibh aig an tigh, ach ma ni sibh “ muim’ altruim” chùramach, cheanalta dhomh, agus gu ’n cùm sibh “gln is broilleach ” rium gus an gabh mi mo chasan cha bhi aireachas oirbh.

Ma ni sibh sin a mhuinntir mo dhùthcha, faodaidh gu’n tig an latha air am bi uaill gu leòir agaibh asam.

Tha làn fhiughair agam a bhi ’n ur cuideachd uair san t-seachduin, a chum còmhradh is ceòl is sgeòil a bhi againn anns an t-seann nòs, mu’n d’fhàg sibh ’ur dachaidhean riamh. Bidh mise gach seachduin a’ siubhal na Gaidhealtachd, ach coinnichidh mi ribhse gach “Ciadain” a thoirt duibh naidheachdan na dùthcha air fad. Bidh Mòd Mor a Chomuinn Ghaidhealaich againn air an ath sheachduin ’s cha’n ’eil cùil no cuilidh anns a’ Ghàidhealtachd nach bi cuid-eiginn aiste gu’n “Aonach” mhór so, a chruinnicheas an “ Tall’ Anndra,” far an éisdear ri comh-fharpaisean an ceòl ’s an litreachas, a bheir ’nan cuimhne a “Ghàidhealtachd o shean.”

Ghabh mi ceum an toisich a chum cothrum fhaotainn air gaoh ni a t “mhoblaicheas” an linn a Mhòid a thoirt leam, agus a liubhairt daibhsan nach urrainn a bhi’n lathair gu pearsanta. Agus gach seachduin tuilleadh an déidh sin bidh “Gàidheal Ghlaschu” a’ fosgladh a’ bhuilg-sholair ” d’a luchd dùthcha.

An t-Sultain

’N uair a gheibh thu latha math grianach gu do a’s òirdheirc na’n t-sràid a bheir thu am measg nam monaidhean ’s nan achaidhean mu’ n so ’bhliadna―an t-Sultuin mtolach, reamhar: am mios air a abaich a chnò, air a challtuinn, agu an smeur air an dris. Gabh beach air na dìgean fhéin, agus air a’ t-seann gharadh-droma. Mu’n àm so ’bhliadhna, an uair ’tha’m foghar a dol na thigh, ’s fhiach iad amharc orra le chéile. Tha cròic mhór de dhrisean ’g an còmhdach le chéile, agus cuid de am meanglain ’g an sniomh fhein am measg nan tóm. Ach nach seall thu’n toradh a th’orra! bratach de smeuran dubha, is dearga a’ gliostradh anns a’ ghréin, agus mu’n d’thuirt muinntreach, a thachair orm ’s a bhata cromagach na achlais, iad “a’ cur dallaidh air mo leirsinn” gnáth-chainnt annasach a’ mhuinntrich.

“Tha gu leòir do mheasan an so a’ dheanamh slaman (<eng>jam<gai>) a’ gheamhraidh” arsa mise: “gu dé air an t-saoghal a chur ’s nach ’eil sibh a’ cruinneachadh nan smeur so! Nan robh an sealladh so mar mhìltean do bhaile ’s gann a dh’fhàgte an glas fhein diubh.”

“ Ho ho-o” arsa fear a. bhata, is e cur udhd air a chromaig “nach dall gach aineol, mu’n d’thuirt an sean-fhacal e; nach math a tha fhios agamsa nach biodh na drisean fhein ann, na ’n robh an dìg so mar astar leth latha do bhaile, agus nach be’n goireas dhómhsa e seach a bhi ’g an gearradh ’s a’ gheamhradh, ’n uair a bhios na caoraich an sàs annta a cheart cho tiugh ach gann, ris an smeur fhein. Creid thus’ ’ille chòir, nach biodh móran smeuran an so, nan robh mnathan na b’fhaisge air buithean. Sin agad a chur am brat sméur cho tiugh goinnead an t-siucaird.”

Bha fìor shult na Sultuin air an dùthaich mu’n cuairt, agus thainig brìgh an t-seanfhacail “’s miarachd nach fhaigh a bhriù lionadh ’s an fhoghar” a stigh orm. Bha e cho fior. Bha cuid de’n aobhar a’ gliongail air an dris mu choinneamh mo shùl: na smeuran fhéin, a chinn gun dragh, gun oidhirp: an t-arbhar ’na adagan boidheach buidhe: am feur gu sabhailte ann an rucan: agus an t-achadh buntàta air a bhlàthean a thilgeal ’s air fas ruadh―ruaidhe an abachaidh.

Cha robh croit anns nach faicte crodh bronnach, agus caoirich cheigeach ag ionaltradh, agus a’ chlann bheag ’g an cumail a cron.

Bha na h-eòin fhiadhaich fhéin a’ teannadh ri baile, ged a bha ’choille ’s an do chuir iad seachad an samhradb fhathast fo chroic, ach a duilleagan anns an d’fhalaich an dreòlan a nead, air fàs cruaidh tioram, agus cuid dhiubh a’ sranndail aig bun nan craobh.

Bha’n chearc-uisge fhiadta a’ snàmh áir an loch ach a bumail faisg air an luachair-thairbh, anns an d’thug i nios a h-iseinean ann an nead air acrachadh ris an luachair, agus air a luasgadh leis na tonnan gach latha is oidhche aghabhadh a ghaoth an iar froinneadh. An da-rìreadh se’n t-Sultuin aon ám na bliadhna a dhol air laithean saora, a chum àilleachd na dùthcha fhaicinn ’n uair tha’n saoghal air abachadh.

Ceilidh Bheag.

Air mo chuairt feadh na Ghàidhtealtachd ’s an t-Samhradh so chaidh, thachair duin’ anabarrach annasach orm: duine a tha gu math a suas ann am bliadhnachan, agus aig am bheil eòlas miorbhuileach air canain a dùthcha, a tha ’nis a’ claonadh anns cheart chearn ud.

Thainig mi ’an rathad ’s mi ’gabhail ath-ghoirid troimh na pollasagan. Bha ’n latha teth, agus mo charaid ’na fhuil ’s ’na fhallus a’ buain mòna. An déidh dhuinn an t-àm an latha ’thoirt da chéile leig e bhuaithe an troigh-sgein, shuidh e air a’ bhaca mhòna; lìon e a phìob, agus am feadh a bha esan a bleoghadh na cutaig chréadha, agus mise le cochull am bheul, bha cracaireachd laghach againn. Chuir sinn seachad greis a’ bruidhinn air facail Bheurla air an d’thug sinn fìor bhlas na Gàidhlig mar tha “trinnsear” is “cùpaid,” is “mionaid”; agus air facail eile air nach d’thug sinn atharrachadh riamh mar ’tha “<eng>Disruption<gai>” is “<eng>country-dance<gai>” is “<eng>telegraph<gai>.” Thainig sinn mu dheireadh thall gu facail ùra a tha tighinn air bonn air rudan ùra, mar tha ’n “di-dhealgach” (<eng>wireless<gai>) “gluaistean” (<eng>motor<gai>) agus “guthan” (<eng>telephone<gai>). “Ach ” ars’ esan, “gu dé Ghaidlig a bheir thu air “
<eng>dairyman<gai>?” ‘Nuair a fhreagair mi nach do smaointich mi riamh air thug e tri e bleoghaidhean air a chutaig mar gu’m biodh e air son a cumail beò am feadh a bhi e leudachadh mu “<eng>dairyman<gai>.” “’S e’ Ghaidhlig a thug mis’ air, “Lachdaire” ars’ esan. “Lachdaire,” tha fhios agad gur e dì-leachdan, dì-lachdach, a their iad ri leanabh a chailleas a mháthair, ’s leis an sin a chailleas bainne a broillich. ’S e seann fhacal Gaidhlig a ’th’ann an “lachd,” mar ainm air bainne: bho’n aon fhreumh ris an fhacal Laidinn “<eng>lax<gai>.” ’An déidh sin shruth e mach móran eile de dh’fhacail anns an do chuir e “lachd” mar bhun-fhacal mar tha “lachd-bhoth” air son “<eng>dairyfarm<gai>.” ’S e bharail a bh’ aige nach ’eileas an diugh a’ gabhail an dragha a’s lugha ri facail ùra a chleaocdadh no an cur an “camus” na Gaidhlig. Bha’n oigridh air fàs cho cleachdte ri fuaim na Beurla ’s gu bheil an treasa facal a thig as am beòil na fhacal Beurla.

Dh’fhàg mise la‘dha math aig mo charaid, ach mo riar fhein gu’n d’thug e orm a bhi smaointinn air “lachd,” ged a dh’fhàg Briathraiche Mhic Bheathainn ann an teagamh mi ’n uaiar a thionndaidh mi suas e.

<eng>Hitler<gai> ’s Na h-Iudhaich

Tha’n reachdadair ùr so a th’aca ’s a’ Ghearmailt an déidh dubh-chul a chur ris na h-Iudhaich bhochda, agus tha’n sluagh sin gun dachaidh a’ fagail na Gearmailt ’nam mìltean. Tha <eng>Hitler<gai> a’ cur roimhe nach bi sùil ’sa’ Ghearmailt ach feadhainn a bhuineas do’n fhior fhuil Arianich, agus taobh blàth ’g a chumail ris na treubhan Tuathach, no mar theirear am Beurla “<eng>Nordics<gai>.”

Tha na h-Iudhaich, leis an sin an urradh ri dol ’nan dìobaraich thruagha do dhùthaich sam bith a ghabhas riutha. Tha an sluagh mi-fhortanach so a’ fiannlach feadh an t-saoghail o chionn mhìltean bliadhna. Ach the allabain eile ann a’s sine na sliochd Abrahaim na Asirianaich. Tha na h-Asirianaich a shìolaich on t-sluagh air an do riaghail Senacherib air an sgiùrsadh an ceartair cuideachd ged nach eil iad cho mor san amharc ris na h-Iudaich.

O chionn làithean air ais, agus ann a h-aon do phaipeirean Ghlaschu choimeas sgriobhadair ainmeil, <eng>Lewis Spence<gai>, fìor Albannach cuideachd, na h-Albannaich fhéin, ris na h-Iudhaicha thaobh na gnè shiubhail a th’annta le cheile.

Bha <eng>Palestine<gai> o shean na clachan-aisig aig na rioghachdan air gach taobh dhith car mar a the Tir nam Bolgach an diugh, eadar an Fhraing ’s a’ Ghearmailt. Anns an t-suidheachadh sin cha robh fois no ìobradh aig na muinntrich agus b’fheudar daibh a dheoin no ’dh’ain-deoin, dùthaich an atharaichean a thoirt fo’n ceann agus doI a shiubhal an t-saoghail, mar a tha iad gus an latha air am bheil an la-diugh.

Tha <eng>Spence<gai> ag radh, agus ’s math a fhuaradh aig’ e, gu bheil na h-Albannaich an diugh air an amhuil cheudna: air am plùchadh a mach as an dùthaich fhein, le Sasunnaich air an dara làimh, agus le Eireannaich air an laimh eile. Ma. leanas an ruith air an ruaig, ’s e beachd an sgrìoghadair so, nach fhhada gus am hi muinntir na h-Alba air an aon ruith ris na h-Iudhaich fhein: gun duthaich anus an tog iad smùid.

Ach tha móran de daoin’ ionnsaichte am barail gu bheil gnè an t-siubhail ’s an Albannach co dhiubh: cha’n e sin a mhàin ach gu bheil móran de dh’fhuil an Iudhaich anns an Albannach fhein, agus sin on àm an do shùigh na Ceiltich orra cuid mhór de na treubhan Israeleach air an do chailleadh sealladh.

Grùdaireachd.

On latha ’chuir Amearaga a’ chnag gu teann cruaidh arms a’ bhotul agus a dh’fhas i “tioram,” mar ’their iad, chaidh grùdaireachd air a h-ais, cha’n e mhain air a h-ais ach chaidh i ach gann as an t-sealladh builleach anns an dùthaich so.

Bha móran sluaigh an urradh ri grùdaireachd air son cosnaidh sin gu sonruichte ann an Ile, agus arm an Ceann-loch-Cille-Ciarain. Bha aon uair móran de thaighean grùdaidh an Ceannloch fhein. Tha iad an diugh gun cheann gun mhullach, ach tha coltas air cùisean fàs na’s fhearr, ma dh’fhaodas mi an radh a chleachdadh a thaobh cosnaidh, taobh a mach de dh’obair na stuamachd.

Tha Amearaga a’ cur ma reir a chum na searragan a lìonadh aon uair eile, ’s tha sin a’ cur fiughair ann an uchd iomadh fear teaghlaich a th’air droch chàradh o chionn iomadh latha.

Cha’ n e mhàin gu faigh na grùdairean fhein cosnadh anns an “Tigh-Ghùdaidh ” a’s fhaisge dhaibh ach ruigidh iomall mór‘ air an tuathanach a thogas an t-eòrna an cùbair a ni na baraillean, agus an ceard-umha a chuireas r ’a cheile a’ “phoit-dubh ” leis gach treallach a bhios mu ’n cuart oirre.

Tha muinntir Ile cheana a’ dol’ ’s na gaid, agus togsaidean nam ficheadan’ g an cur air tìr gu na. “Tighean Grudaidh.”

An Deachdadair.

(<eng>The Dictator<gai>.)

Tha na cìsean a’ bagar tighinn gu math cruaidh nir muinntir Ghlaschu am bliadhna agus cuiridh cion cosnaidh ris an ualluch gu mór, air daoine bochda, aig nach ’eil dad ris an tionndaidh iad. Ach air a shon sin ’s air fad cha ’n e an luchd oibre a’s cruaidhe glaodh ri linn na malairt a tha uachdarain a bhaile a’ deanamh, ach na baillidhean agus uachdarain thighean is gruinnd. Tha iad so ag iarraidh luchd riaghlaidh a bhaile, a chaidh a thaghadh ’s a chur an ughdarras leis na. muinntrich fhein, ’s an suilean ’s an cluasan fosgailte, a chur air chùil, agus seorsa de dheachdairean, le ughdarras o’n chrùn a chur nan àite.

Thog an ladarnas so fracdh eadhoin air a h-aon de phaipeirean Shasuinn “<eng>John Bull<gai>” air ainm: agus an la roimhe thainig am paipeir so―“Iain Buidhe,” mar a their sinn ris an Gaidhlig―a mach le briathran a bu chòir toirt air sluagih na h-Alba air fad am malaidhean a thogail, agus an suilean fhosgladh. A reir a phaipeir so cha ghnothuch ùr sam bith “deachdaireachd ” an Alba. Latha ga robh, fhuair sluagh na h-Alba an sàth dheth, agus cha d’ob Iain Buidhe sin innseadh. Bha Alba, agus gach baile mór no beag a h-innte, bho cheann gu ceann, air a riaghladh, no air a h-anriaghlaidh, aon uair le deachdadairean (<eng>dictators<gai>) gus mu dheireadh thall an d’eiridh an sluagh cho mór an aghaidh an an-tighearnais, ’s gu’m b’fheadar do’n Ard-Riaghladh sealltainn a stigh anns a’ chùis. ’S e ’thainig as an rannsachadh a chaidh a dheanamh, gu’n deach Achd Parlamaid a chur air bonn, ’s a’ bhliadhna 1835 a thug a chasan o’n h-uile deachdaire an Alba, agus a chuir cumhachd an làmhan an an t-sluaigh, luchd riaghlaidh a thaghadh iad fhein, aig amannan sònruichte: sin mar tha chuis gus an latha diugh, agus thigeadh i càm no direach oirnn, ’san ri ar fir ionaid fhein a tha sinn an urradh.

Ach na deachdadairean! cha robh iad riamh ach a’ tarruinn uisge gu am muiltean fhein, agus muiltean an càirdean, ’s tha’n gineal an diugh fhathast glé mholach, shaibhir air an sailibh. Reic deacadairean Ghlaschu móran de chaitcheann a bhaile, fearann a bhuinneadh do’n t-sluagh, air saor chùbhradh. Reic iad riutha fhein ’s r’an càirdean e. Eadhoin o chion ceud bliadhna, tha “Iain Buidhe” ’g ràdh, b’fhiach cur-dheth an fhearainn sin cud mìle punnd Sasunnach ’s a’ bhliadhna. Nach bu mhath an diugh e a dh’aotromachadh nan cìsean air daoine bochda.

Reiceadh aon oighreac air coig ceud deug punnd Sassunnach (£1,500) is b’fhiach i an diugh, nan robh i fo chomaraich an t-sluaigh, ochd ceud mile punnd Sasunnach (£800,000). Reic na deachdadairean a h-uile làn sluasaid de sgireachd Air (<eng>Ayr<gai>) ra’n cairdean fhein―an sgìreachd air fad uile le rusg ’s 16 h-ollain. An-ceartas na bu mhotha na sin cha deach riamh a dheanamh eadhoin an sgireachd Cill-mo-Cheallaig, cho ainmeil ’s ’g am bheil i.

Ach cha ’n ’eil reusan aon sgirb de an bhrat a thogail aon oirleach na’s airde. Chithear air oisein de’n dealbh an t-ana-ceartas a bha dol air aghaidh ri linn na deacaireadhd a tha baillidhean is uachdarain gruinnd is thighean, a’ glaodhaich a thoirt an ais. An rud nach do rinn iad càl de ’n uair a. bha’n cumhachd aca, rinn iad deagh bhrochan de, ’s tha’n dìlsean glé reamhar air an diugh.

Rinn iad deagh bhrochan de, a chionn bha iad a’ pàidheadh an chuid chleireach is sheirbhiseach eile, gach iochdaran diubh, a match a riaghailt air fad: ma dh’fhaoidte an cairdean fhein.

Ach cha robh mir de dh’Alba nach robh air a cheart dol: air a thearradh leis a’ cheart pheallan, agus an tearr a cheart chu tiugh air: ach eadhoin aig an sin, tha an seorsa a bha, ’buannachd air an air an t-seann nòs ag iarraidh an seann suidheachadh so a thoirt air ais. ’S cha’n ’eil fhios gu dé thachras fhauhast! Mu’n cheart àm fhuair an dùthaich a leoir de dh’ana-cothrum, gus an d’thainig “Saor Mhalairt” a stigh ach nach seall thu gu’n deach “Saor Mhalairt ” a chur an dara taobh le g guth an t-sluaigh fhein. Nach ’eil sin a leigeadh fhaicinn gu bheil an sluagh glé fhurasda an aomadh?

Bàl na Loch Fìnne.

Tha dòigh glé shubach, annasach, a chum airgiod a chruinneachadh, g’ a chur an cleachdadh a nis, agus ’s e sin bàl dannsa a ghleidheadh air bòrd luinge, na laidhe gu socrach, sámhach aig laimrig taohb Chluaidh. Bha cruinneachadh cáidreach mar so againn uair no dhà am bliadhna cheana, agus soirbheachadh math nan coise air sgàth an aobhair a chuir an glùasad air bonn. An nochd fhein bidh dànnsa air bòrd na Finne (<eng>Loch Fyne<gai>) air sgath a Chomuinn Ghàidhealaich, agus tha am bàt’ eireachdail a’ tighinn a’ tighinn a dh’aon obair a shìneadh a cliathach ri taobh a cheatha a chum lan cothrum a thoirt do’n lan-aighir dol air aghaidh.

Tha beagan inneidh air ionmhas a’ Mhòid am bliadhna, seach mar a thachair an uiridh, agus feumal calpa math a chruinneachadh air son buaidh a bhi air an fheis eireachdail Ghailealaich so ri linn an cruinneachadh bliadhnail a bhi an Glaschu air turus so.

Tha e coltach nach eil e cho fior fhurasda am màl-ionmhais a lionadh Glaschu, ’s a tha e ’n uair e bheir Mòd tadhall do bhailtean beaga Gàidhealtachd fhein, ’s tha’n dòigh air a ghabhail a chum cur ris a chalpa air modh nach failnich ma leanas Gaidheil Ghlaschu ri’n abhaist.

Agus tha coltach ma bhios dannsa air clàr gu’m bi ullachadh togarrach eile air bòrd, re na h-oidhche: biadh deoch neo-ar-thaing aig àm cuimseach de’n oidhche.

Bidh tàladh anns an t-seòrsa fhàrdaich fhein; taladlh a bheir an cuimhne cuid de’n chuideachd an t-seann dachaidh as cionn a phuirt, no ri oir chobha, far an cluinnear am bradan a leum ’s an oidhche. ’N uair a dh’fhasar sgith de theas nan lios-iosal, cha ’n eil aca ach an clar-àrd a thoirt orra, a dh’fhaotainn làn am beoil de dh’àile na h-oidhche, ged is ann bhar uisgeachan Chluaidh fhéin a thige e, ’s air a mheasgadh, le duslach iomadh crann-toite. Eadhoin aig an sin bidh e taistenach a bhi feitheamh air na bàtaichean, te an dràsd’ ’s a’ rithist, a’ dol a mach ’s a’ tighinn a stigh, gu socrach, ’s an “sparradair” (<eng>propeller<gai>) a cur gluasaid anns an uisge an deidh.

’S air ar deadh dhùrachd gu ’m bi fior rath air a chruinneachadh, agus gu’n tionndaidh oigridh Ghàidhealach Ghlaschu a mach chuige, gu fearail, duineal.

[Bho’n a’ sgriobhadh so tha mi a’ tuigsinn gu’m bheil am bal-dannsa so air a’ chur dheth.]


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 2 SATURDAY, SEPTEMBER 30, 1933<gai>

AN TAIGHEIS.

Le “FROACH.”

Imrich nan Eun

Tha seors’ eun ann anns am bheil móran de nadur an duine fhein, a thaobh siubhial, agus ceann-duthch’ atharrachadh aig amannan de’n bhliadhna. Mar a tha fhios agaibh tha móran sluaigh feadh an t-saoghail air fad, air am bheil cleas na cuthaig mar their iad, a’ sàmhrachadh ’s an dàra h-àite ’s a’ geamhrachadh an ait’ eile, ’s nach faic sneachd no reothadh, bho cheann gu ceann de’n bhliadhna. Tha a’ cheart fhàgail so aig cuid de na h-eoin: nàdur an t-siubhail annta: a’ chuthag air a h-aon diubh cho math ris a ghobhlan-gaoithe agus iomadh eun eile.

B’e ar beachd daonnan gu robh na h-èoin shiubhail so a’ dol fad an rathaid do dh’Africa, gu sònraichte do’n Eiphit, ach a reir an eòlais a chruinnich luchd rannsachaidh le bhi cur chomharran air casan nan eun, tha iad a’ dol feadh na h-Eorpa cho ri Africa. Thathar a’ cur fàinne air sasan nan eun, agus leis an sin nithear a mach e c’ailt’ sam biht am faighear e. Fhuaradh aon uair anns an t-Suain (<eng>Sweden<gai>) “Lon-dubh” a chaidh a’ chomharrachadh an Sasunn. Gheibhear mar an ceudna annsa an Fhraing eòin a chaidh a chomharrachadh ’san dùthaich so fhein, beagan sheachduinean mu’n deach iad thar na linne.

’S e eun siubhail gu math comharraichte a th’anns a’ Ghobhlan-gaoithe,” agus an uair a theid e air imrich cha’n ob e air Africa a thoirt a mach gach uair a ghabhas e air sgéith. Rinneadh so a mach gu soilleir leis na fàinneachan. Ach cha’n eil na h-eòin shiubhail so air fad―a chuthag ’s an Gobhlan-gaoithe―a’ dol air imrich ged a fhuair iad an t-aimn. Tho móran diubh, gu sonraichte an fheadhain òga a’ fuireach aig baile, faisg air an ait’ ’s an d’thainig iad as an ubh. Tha an rithist móran eun ann nach ’eil a’ fàgail na dùthcha, ged nach fhaichear sealladh orra eadar Samhuin is Bealltuinn. Tha cleas a’ Mhath-ghamhna orra so: tha iad a’ cur seachad a’ gheamhradh ’nan cadal. An “Clacharan” air a h-aon diubh.

Tha ’n “Clacharan” ’g a dheanamh fhein seasgar ann an toll gàraidh, gus an tàlaidh grian an deireadh Earraich a mach e. ’N uair a chi thu e an sin, tha fior choltas a’ chadail air:: e trom mùsgach; iteam magharach ’s a’ cheòl neo-fhonnmhor, reasgach.

’S e so fhein àm nan eun a dhol air imrich agus ’s e sin gu’n dò ghabh mi mar chuspair iad aig an àm so. Gabh beach dorra an ceartair is chi thu ’nan sgaothan iad ag ullachadh air ason na slighe.

An Smùirean Sgapte

(<eng>The Split Atom<gai>).

Tha an Comunn Ealdhanach ris an abrar a’ “Chomunnachd Bhreatunnach (<eng>The British Association<gai>) cruinn an Sasunn an ceartair, agus iomadh ceist annasach ’g a deasbud aig na h-ealdahancih. An la’ roimhe bha an “smùirnean” (<eng>atom<gai>) na chuspair aca, agus a réir beachd na cuideachd chaidh eòlas ùr a chur air rud a tha ’na “neoni” cho mòr ’s gu robhas am beachd aon uair nach gabhadh e “sgagadh” (<eng>split<gai>). Aig an àm cheudna bha ealdhaanich am beachd gu robh an “smùirnean” cho tabhachdach ’na ghnè ’s gu robh e cunnartach a leithid de spreaghadh a dheanamh ’s gu’n cuireadh e an saoghal as a cheile nam fiachte r’a’ “sgagadh.”

Am bliadhna choinnich an “Comunnachd Breatunnacn” anns a cheart bhaiel an do choinnich e o chionn coig bliadhna fichead, ’n uair a bha ealdhanach ainmeil a Alba an làthair. B’e sin “<eng>Lord Kelvin<gai>” nach maireann. A réir beachd an ealdhanaich so bha an “smùirnean” do-roinnte, ach ’uaithe sin, agus an la’ roimhe chaidh soilleireachadh a chur air a’ chùis. Rinneadh a mach le dà ealdhanach, fear dhiubh “<eng>Sir Oliver Lodge<gai>” gu robh “<eng>Kelvin<gai>” am mearachd ’na bheachd a thaobh an “smùirnean.” Dhearbh iad sin gu soilleir leis an “smùirneean” a roinn ’na cheithir fichead (80) dùil (<eng>elements<gai>). Rinn iad a mach cuideachd nach ’eil an cunnart a’s lugha anns an “smuirnean” a sgagadh.

Tha e gun chunnart gun lochd, ach air cho crionnta ’s gu’m bheil e tha coltach gu bheil móran r’a iarraidh ann fhathast, ged is neoni fhein e. Tha dòchas gu’m faighear tuilleahd eòlais air an duil neonaich so mu’n teid móran bhliadhnachan seachad, le rannsachadh diochiollach a dheanamh, oir ged a bha ’n “smuirnean” cho suarach, crion ’na ghne ’s ann air a tha’n cruinn-ce air fad air a deanamh a suas.

Tha ar cuim fhein agus cóm gach creutair air an t-saoghal air a dheanamh a suas air an “smuirnean”, agus bidh e anabarrach annasach tuilleadh fiosrachaidh fhaotainn mu ni a tha cho cudthromach am bith an t-saoghail.

An Coirligig

Ann an seann sgeulachd ris am b’abhaist dhuinn eisdeachd glé shòlamte taobh an teine ’san oidhche, ’n uair bah sinn ’n ar cloinn, b’e a h-aon de na h-aistearan (<eng>characters<gai>) an “Coirligig,” a chionn gu robh comasan neonach aige. Ach cha’n ’eil anns a’ “Choirligig” ach aileis an Gaidhlig air an fhacal Bheurla “<eng>whirligig<gai>,” agus leis an sin faodaidh sinn a ràdh, mar a theirear am Beurla fhein gu’n d’thug an “Coirligig<gai>” am Mòd mu’n cuairt aon uair eile. B’e rudeigin mar sin a bhidoh an “Coirligig” a’ deanamh anns an t-seann sgeul. Tha am Mòd am bliadhan an Ghlaschu, agus tha sinn uile an dòchas gu’m bi rath mór air a chum ”s nach bi e cho fada gun tighinn ’n ar rathad a rithisd.

O chionn mhìltean bliadhna, còrr agus dà mhìle co-dhiubh, bha na Gàidheil air fad, Gaidheil is Cuimrich mar bha iad ann a’ cruinneachadh aig Mòd mar so aig àm sònruichte, agus mar a tachras an diugh ’n ar measg fhéin, bhiodh “fion-fhuil” na dùthcha anns gach cuideachd mhòir eireachdail diubh. ’S an Fhraing, mu’n dh’fhàg iad i, bha ’n cleachdadh a’ dol air aghaidh. Leanadh ris ’s na h-Eileanan Breatunnach ’n uair a thuinich iad annta, agus co againn nach cuala iomradh air Aonach mor Theamhra (Tara)?

Ach bha atharrachad chleachduinnean aig na seann Mhòid ud. Bha meas ro mhòr air obair nam bàrd, anns gach seórsa meadaireachd leis an rachadh iad gu’n cho-arpais.

Anns na seann linntean dh’fheumadh no bàird an cuid bàrdachd a sheinn an lathair an t-sluaigh. Mur an robh guth-ciuil aige, bha e taghadh cuideiginn eile ris an abairte “Rreadchdaire-guib,” agus bha’n reachdair-guib a’ faotinn cuid mhór de dhuais a’ bhàird.

Aig Mòid an latha-diugh cha’n ’eil e ’na chleachdadh oidhirp nam bàrd a thoirt air lom air an làraich. Cha chluinn sinn guth air, gsu an leugh sinn anns a’ Ghaidheal e.

Ach neo-arthaing mur a cluinn, sinn ceòl gu leòir air a shon sin, aig co-arpasaich na “seinn,” agus gach aon diubh an dìohg no doigh-eiginn ’na reachdaire guib do bhàird a tha ’san uaigh o chionn iomadh bliadhna.

Tha Glaschu air fad a’ deanamh togail ris a Mhòd mar is àbhaist agus an nochd bidh roinn mhór de na thig gu baile air “bhordaibh-móra” aid a’ Phrothaist, ’s a’ Chomh-riaghalairean ann an”Tigh-Comunnach” a’ bhaile.

An Radan Bolaidh
(<eng>The Musk Rat<gai>)

’S fhad o’n a rinn am Bàrd Ruadh a bha am Buneasain, am Muile, aoir gheur sgaiteach, do sgaoth radan a thainig mar phlàigh do Mhuile aon uair. Tha “Aoir nan Radan” ainmeil an diug fhathast, oir ’s gann a dh’fhàg na reubairean sabhal, no iodhlann, no pollag gun an sgrios. Ach tha plàigh eile a’ bagar air Alba air fad aig an àm so: plàigh radan cuideachd, ach an uair so “Radain Bolaidh.”

O chionn bhliadhnachan thòisich cuideiginn air togial nan anmhidhean choimhich so, air son am bian, oir tha bian an radain so taghte math air son falluin bhan: tha e cho blàth, mollach, comhfhurtachail, an àm a’gheamhraidh. Bha e am beachd frìth bheag a bhi aige, faisg air Peairt, anns an siolaicheadh an t-àl coimheach so.

Rinn an Radan Bolaidh sin, siolachadh gsu an nis am bheileas a’ deanamh dìchill a chum cur as da no co-dhiubh air cumail fodha a dheanamh air plàigh a tha toirt ’n ar cuimhne a h-aon de phlàigheas na h-Eiphit.

Tha an creutair mìllteach so cho siomhor ’s gu bheil e coltach gu’m bi am fear a bhios ’na isean an diugh ’na shenair am màireach. Sin an ràdh co-dhiubh, ’s cha’n ’eil e eucoltach ris an fhìrinn, a chionn tugadh beagan de na h-eucairich do Bhohemia aon uair, agus ann am beagan a’s fichead bliadhna dh’fhàg iad còrr agus ceud muillino ’nan dèidh de’n al.

Bhrist e a mach as a’ gharadh am Peairt, ’s tha e nis air sgaoileadh am faid ’s am farsuinneachd. Tha a cheana a’ tighinn a stigh air criochan an Obain, agus feumar a bhi glé fhaicilleach nach fhaigh e an t-aiseag do na h-eileanan.

Chuala sinn mu’n innleachd a rinn an sionnach ’n uair a fhuair a’ cheud fhear dhiubh a t-aiseag do Mhuile, agus mu’n t-seoltachd a chleachd an “Radan Ruiseanach” a chum an t-aiseag fhaotainn thar Chaol Muile as a Mhòrairne, agus feumar an aire ’thoirt nach fiach an “Radan Bolaidh” innleachd de’n cheart seorsa; snàgan gun fhiso iar bòrd bàta, a chum fàrdach ùr a chur a suas ’s na h-eileanan.

Bha seann daoine a’ creidsinn nach robh leigheas air plàigh de’n t-seòrsa so ach “aoir”―aoir gheur, sgaiteach, agus b’ann air a’ chreideimh sin a rinn am Bàrd Ruadh, “Aoir nan Radan.”

Dorus Na Cadha.

Tha móran de ghisreagan mu “dhorus na cadha.” ’S e “dorus na cadha” ’theirear an diugh fhathast ris a’ bhealach a chithear anns a’ chearcal a ni sinn ’n ar suidhe mu’n cuairt an teintein, a’ cracaireachd ’sa g’ innseadh sgeul. Bha’m bealach anns a’ chroilein ris an abramaid “dorus na cadhan” ar fhàgail fosgailte a chum, a reir ràdh, ’s gu’m bidoh slighe aig na buidsichean eadar dorus is luidhear, a dhol a mach ’s a stigh gun dragh a chur air duine de luchd na céilidh. Mo thruaighe an t-aon a bhiodh anns an rathad orra!

Ach ’s e mo bheachd gu bheil cleachdadh “dorus na cadha” móran na’s sine na credimh anns na buidsichean.

Tha an cleachdadh a’ dol air ais gu’n àm a bha ar seann sinnsearachd air fiannlach feadh bheann is mhachraichean na h-airde ’n ear, no co-dhiubh mu’n àm fhad as ud air an d’thainig togar annta an aghaidh a thoirt air an aird-an-iar so, is ma dh’fhaoidte. “Tir nan Og” nan sùilean.

B’ann do’n “tein’-athar” a bha dorus na cadhan ’g a fhàgail o thùs. Cha’n ’eil teagamh nach ’eil e dol air ais gu’n àm fhad as ud air an suidheadh na daoin’ o’n dh’thainig sinn mu’n cuairt brallàdh mòr de theine anns an uamhaich, no ma dh’fhaoidte ann am puball, a dheanamh feisd air sealg an latha. Bha’n “tein’-athair” na bu draghaile dhaibh an teasn na linn a bh’ann, na tha e ’san h-eileanan so an diugh, agus dh’fheumte bealach fhàgail anns a’ chroilein as an rathad air. Cluinnidh sinn glé thrice am milleadh a ni tein’-athair eadhoin anns an dùthaich so fhéin ach nach còltach gur miosaid e an dùthchannan teth.

Cha’n ’eil ach glé bheag bhliadhnachan on a dh’fhuilinn teaghlach ann an Uidhist-a-chinn-a-tuath, a chionn dearmad a dheanamh air “dorus na catha.” Nach ’eil cuimhn’ agaibh gu’n d’thainig tein’-athair troimh’n luidhear, ’s iad sochrach seasgar mu’n cuairt an teine, is mharbhadh gach suil dhiubh.

Cha’n ’eil dà theagamh ann nach b’e an tein’-adhair a bu cheud reuson do “dhorus an Catha.” Chaidh an seann aobhar air di-chuimhn’ ’n uair a shiudh ar sinnsearachd a sios anns na h-eileanan so, far am bheil na siontan na ’s fàbharaiche a thaobh bruaillean nan speur.

An Comunnachd Breatunnach.

(<eng>British Association<gai>)

Tha beachdan anabarrach iogantach, ach anabarrach annasach ’g an deasbud aig na h-ealdhanaich uarramch a shiudh aig comh-dhail bhliadhnail na “Communachd Bhreutunnaich.” B;e an “duine” cuspair nan ealdhanach latha no dha mu’n d’eirich iad ― an “duine” fo chumhachd laghannan nàdurra a tha ’g a threoireachadh ’s ag atharrachadh an cruth ’s an inbheachd. Sin an aon dòigh a’s fhearr is urrainn domh solus a chur air an ealdhanachd ris an abrar am Beurla “<eng>evolution<gai>” no an Gaidhlig “tuasgladh.” A rèir nan ealdhanach bidh an “duine” fhathast cho eucoltach ruinne a tha sinne ris a’ chued sliochd air an do chuir eadhalanaich eòlas, le bhi beachdachadh chnàmhsaichean, gu sònruichte chlaigean, a fhuaradh air an tiodhlachadh gu math domhainn ’s a’ ghrùnnd. Bha ’n Tasmanianach mu dheireadh air an d’fhuaradh seallahd tur eadar-dhealaichte ris an “duine” an diugh. Bha cainnt aige ged tha, ach rinneadh a mach air seann chlaigin gu robh àm ann ’n uair, ach robh comas càinnt aig a chreutair on d’thainig sinn uile.

’S e beachd nan sabhanach so an ealdhanachd, gu’n tig an latha air an toir “meamnadh” (<eng>mind<gai>) buaidh air “stuth” (<eng>matter<gai>) ’s gu’m bi e comasach do neach tadhall a thoirt do na reultan a tha mu’n cuairt na cruinne, agus fada bhuainn anns an fhànus gun chrich anns am bheil sinn. Faodaidh an t-atharrachadh so muilionnan bliadhn’ a ghabhail mu’n tig e, ach a réir nan ealdhanach cha’n ’eil sin ach beag an eachdraidh an “duine.” Seadh mu’m bi ar “duine” comasach tadhall a thoirt do rionnagan eile far am bi sluagh, glan, ionraic, ’nan gnè.

Tha daoin’ ann aig am bheil e na fhàgail a bhi togail sreud―a’ togail chon, is cruidh, is chaorach―a chum an toirt gu aghartas. Bha an t-ealdhanach so a thug a’ cheist annasach so a thaobh an “duine,” am beachd gu’n gabhadh an “duine” togail air a’ cheart doihg. Bha gu sonruichte aon fhear do na h-ealdhanaich a bha’n lathair an aghaidh sin, a thaobh ’s nach ’eil eòlas bunamas againn air na laghannan nàdurra a tha sparradh aghartais anns an “duine,” agus nam fiachte ris an innleachd annasaich, gu’n robh e cho dòcha gur th’ann a thogte sliochd do dh’oinsichean ’s de dh’amadain.

Bha òraid an ealdhanaich a thog a cheist duilich a tuigisnn ach air a shon sin bha na thuigeamaid dig u math annsach.

An t-Eilean Sgitheanach.

Bidh dà latha, mór, fada, mu’n dìchuimhnich Diuc agus Ban-Diuc Eabhairc (<eng>York<gai>) an turus toilichte a thug iad do’n Eilean Sgitheanach am bliadhna, agus na h-oidhcheanan sùnndach a chuir iad seachad “anns an talla ’bu ghnath le Mac Leoid” an Dhunbheagain nan cliar.

Cha robh a bhean de’n teaghlach rioghail ’san Eilean o linn a phrionnsa―Prionnsa’ Tearlach: b’ann de’n fhuil e, ged nach b’ann de’n ghlùin a bha riaghladh aig a’ cheart àm, ’s an uair a bhitheadhmaid a’ sealtainn air deabhantan na càraid Rioghail air an cuairt feadh an Eilein, bha làithean cruadalach a’ Phrionnsa, ’n uair a bha e air chomhach an deidh Chuil-odair a’ tighinn ’nar cuimhne, agus Fionnaghuala num buadh “cois air chalpa” ris, anns gach cunnart a bha e ruith.

Taobh a mach de so uile cha’n éil oisinn ’s an rioghachd so a choisinn uimhir cliu ris an Eilena Sgitheanach.

An am Bhonipart chuir an t-Eilean deich mile fichead saighdear gu aghaidh bualaidh, agus ’nam measg sin bha sè fichead piobaire.

Tha aon uamha ann agus ’s bochd nach do thairneadh aire na càraid rioghail rithe. Rugadh is thogadh seachd sinealairean innte: bha ceathrar diubh ’s an amr Bhreatunnach againn fhin, agus triuir anns an arm Fhrangach.

Anns an à mud, ’n uair a phòsadh càraid òg, nam biodh an uamha falamh, bha iad a’ cur suas innte, gus an rachadh iad air tigheadas a b’fhearr ged nach robh móran dì air an uamhaich a thaobh comhfurtachd. Mar sin dh’eiridh seachdnar òganach de na rugadh innte, gu inbhe sinealair, gach fear aca.

Gu de a tha a’ tighinn air Comunn Sgitheanach Ghlaschu nach eil a’ comharrachadh na fàrdaich nàdurra so do chuairtearan, oir cha’n ’eil uamha eile ann a tha cho eachdraidheal rithe, ach an uamha do’n d’thug Daibhidh ainm―“Uamha Adulaim.”

Agus o’n tha mi air cuairt na càraid rioghail fhathast saoil sibh nach ann air a’ Ghaidhlig a tha am meas an diugh sach o chionn còrr agus fichead bliadhna, ’n uair a thug Ard-Rùnaire na h-Alba sgriob do Leodhas, agus a sheinn clan bheag Steornabhaigh òrain am Fraingis dha? Cha be sin do chlann bheag an Eilein Sgitheanaich thug iad “hùg ho” air òrain bhlasda mhilis Ghaidhlig do’n chàraid rioghail―òrain shuanach nan eileanan: orain anns am faighte fiath nan eun air monadh ’s air srath, corr’ uair, agus anns an cluinnte nuallainaich a’ chuain air uair eile, agus sioban nan tonn giareach a’ dol ’na cheò mu bhinneinean nan stùc glas.

Chuala am Prionns’ Og so mata ceòl is cànain an t-sluaigh air an do riaghail a sheann sìnnsear fada mu’n do bhruchd eachdraidh a mach as a’ cheò. Tha ochd is da fhichead righ dhiubh an tiodhlachadh an ùir I-Chaluim-Chille far am faicear an leacan greiste gu soilleir an idugh fhathast.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 3 SATURDAY, OCTOBER 7, 1933<gai>

AN TAIGEIS.

Le “FRAOCH.”

Co Chuir R’a Theine an <eng>Reichstag<gai>?

’S e’n “<eng>Reichstag<gai>” a their iad ri Tigh Parlamaid na Gearmailt. Chaidh ionnsuidh a thoirt air a losgahd o chionna ghoirid le h-aon de na buidhean sluagh-iulach a tha’n sgornain a cheile, ’s tha e cheart cho duilich an ciontaichte fhaotainn a mach ris an fheaR a “thug briosgais Mhic Ruairidh leis.”

Tha an fheadhainn a th’air an cronachadh ann am priosan agus thug co-dhiubh cuid diubh oidhirp air an innleachd ùir so a chur an cleachdadh―an “stailc acrais,” no an “stailc ocrais” mar a their na h-Eireannaich ri “<eng>Hunger Strike<gai>.”

Tha cuid am beachd gu bheil cuid de chuideachd <eng>Hilter<gai> fhien air an fheadhainn a tha coirichte, ’s eadar a h-uiel dad a th’ann ’s ann a tha coltas an fheala-dhà air an rannsachadh a thatar a’ deanamh an tigh na curtach.

Am Mòd

Tha Mòd a’ Chomuinn Ghaidhealaich, augs gahc lan-aighir a bha ’na chois, seachad a nis. Fhad ’s a mhair e bha baile mór Ghlaschu mar gu’m bhiodh e an glaic cirth-thalamhuinn Gaidhlig oir chruinnich Gaidheal do’n bhaile, am beag no am mór, as gach cuil ach beag an ceithir cheithreamhnan Bhreatuinn.

Air oidhche Di-ciadain so chaidh dh’fhosgail am baile a “Brùgh” a chum fàilte is furan a chur air siolachadh nam feadhnach a chuir làmh nan latha, ann an clach stèidh “Chathureis” a leagail air bruachan polasagach Chluaidh―<eng>Cathures<gai> ceud ainm Ghlaschu.

Ach aig a’ cheart àm fhad as ud ’s gann gu robh cànain nan Goidealach―nan Gaidheal―na bu tairbheartaiche am measg nan Cuimbreach na tha i an diugh air Galldachd am measg luchd na Beurla. Co-dhiubh bha oidhche cho sunntach againn an “Tigh Comunnach” a’ bhaile ’s ged a bh’ann am brùgh nan siochairean fhein a bha sinn. Bha còdhail eireachdail againn, ’s na h-aoidhean air an greiseadh―gach fear is te dhiubh―ann an dòigh a bheireadh sealladh air sùl bhuainn, breacain nam fineachan nan sriuchain bhoidheach feadh na cuideachd direach mar gu’n cuireadh figheadair nan spàl air crann-deilbhe a’ chuideachd seachduin roimh’n àm.

Anns a’ cheud dol a mach shin am Pròthaist lamh chàirdeil na goisdeachd do gach aoidhe, agus ’na dhéidh sin thoisich fleadhachas a lean gu h-aoibheil gu “gairm nan carbad,” aig aon uair deug a dh’oidhche, ach b’e dùrachd na bha’n làthair leantuinn air a’ chaithream gu “gairm nan coileach,” no air son na cuid sin de, gus an gogadh na cearcan, o’n a bheireadh sin tuilleadh ùine dhaibh ris an t-subhachas.

Tuilleadh uine ris an t-subhachas, oir b’e subhachas a bh’ann nach fhasadh duien sgith dheth. Co bh’ air clar-àrd a’ seinn luinneag ach Catriona Nic ’Illeathain agus chuireadh a guth-cinn maise air caidreamhachd ’s am bitheadh i.

Bha neo-arthaing dannsa againn, agus b’fhad’ air falbh a chuinnte fuaim na pioba, agus gailleagan is h-uidhean nan òganach, an àm dol troimh’n ruidhle, ’s a’ gearradh gach pong lùth-chleasach ann an “Calum Crùbach” no ann an “Ruidhle Thullachain.”

Tha am Mod air tighinn an àite nan “Samhna” am measg nan Gàidheal a nis agus o chionn iomadh bliadhna. ’N uair a tha àm seachad, tha’n sàmhradh seachad. Tha sinn a nis am broilleach an Damhair agus bidh Gaidheil as gach ceann dùthcha a’ cruinneachadh an sud ’s an so, nan croileanan dichiollach, cleas a’ bhradain, a’ “chladh” tuilleadh ciuil is sgeul a thig air lom ma dh’fhaoidte aig an ath Mhòd.

Bidh na ceilidhean a’ dol ’nan uidheam, gun mhoille aon uair ’s gu’m paisgear na siuil air crannagan a’ Mhòid. Bidh an rithist “clasan” Gàidhlig a’ dol ’nan gleus, agus coisirean ’g an altachadh fhein air na seann fhuinn Ghaidhealach.

Fad a gheamhraidh cha bhi fois na h-iobar air na croileanan ach gach croilean gu dichiollach a’ toirt sgarbh a creagan di fhein, gu dè sam bith a tha i an rùn a chnusachd, agus aig deiradh na bliadhna gheibh sinn sàmhladh grinn ’o gach croilein.

Cha Phòsadh I Albannach

Dh’fhaodadh sibh a leughadh air an t-seachduin so chaidh, ann am paipeir Sasunnach a tha ’g a chur a mach an Glaschu―an <eng>Daily Mail<gai>―a’ bharail a thug ban-Albannach, agus Ban-Domhnullach aig an sin, air an eadar-dhealachadh a tha an Albannnaich ’s an Sasunnaich.

Tha a’ bhean-uasal òg so (gu cead na cuideachd) a’ cur suas an Sasunn cho fada ’s a gu’n deach i troimh’n riaghailt a dh’atharraicheas nàdur neach. Dh’atharraich i a’ Bhan-Domhnullach so cho mór ’s gu’m bheil i ann am beachd gu’m bheil na Sasunnaich cho ionraic, an coimeas ris na h-Albannaich, ris an t-sluagh a tha, am beachd corra ealdhanach, ag àiteach nam planaidean.

Tha i leis an sin an dòchas nach toir Albannach tairgse pòsaidh di am feasda, a chiionn nach ionnan idir caithe beatha a bhiodh aice. Tha sin a’ ciallachadh, ged tha, na’m faigheadh i an tairgse nach bu ruith leatha ach leum ’g a ghabhail ged, na beachd-se, a than a h-Albannaich cho crion dhìblidh nan gnè ’s a than a Sasunnaich cho fialaidh.

Ma’s e dol do’n amharclann (<eng>theatre<gai>) e, no do’n dealbhlann (<eng>cinema<gai>) faodaidh fiughar a bhi aice gur h-e an suidheachan a’s saoire fo chromadh an tighe a thaghas e. Tha an Sasunnach, am beachd na Ban-Domhnullach, calg dhireach an aghaidh sin. Ach ’s e sin rud nach leig caraid no coimheadh a leas innseadh dhuinn, oir tha’n Sasunnach daonnan a’ do os cionn a ghabhallach, mar their iad, a’ gabhail air gur cuideiginn, no rudeiginn, e nach e idir. Cha’n ioghnadh Ban-Domhnullach a thighinn a mach leis na briathran so, oir tha iad a deanamh follaiseach gu bheil “spagadagliog” ’s na Sasunnaich cuideachd.

Tha mi toirt so fainear a chionn gu bheil e coltach gu bheil am paipeir Sasunnach so a dh’aon obair, a’ teagasg do dh’Albannach a bhi sealltainn sios orra fhein, agus a’ sealltainn suas air na Sasunnaich. Ach a dh’aindeoin na Ban-Domhnullach tha ar barail fhein againn air na Sasunnaich, agus chi sinn gu bheil an “dorn-dhuinte” na’s comharraichte nam measg na sluagh sam bith a’s aithne dhuinn.

Cha’n eil teagamh nach d’fhuair a’ Bhan-Domhnullach deagh dhuais on “<eng>Daily Mail<gai>” air son an “leathannaich” (<eng>page<gai>) ud a sgriobhadh, agus leis an sin leig i fhaicinn gu bheil an t-iarunn gu math oirre fhein, ’n uair ghabh i duais air son a bhi cur sios air a fuil ’s air a feòil fhein.

Agus nach seall sibh <eng>Baldwin<gai> a rithist. Liubhair e oraid an la roimhe anns an d’thug e iomradh air fhein mar fhior Shasunnach. O chionn gle bheagan bhliadhnachan bha e bòsdail gu leòir a chionn e bhi de fhuil nan Dòmhnullach, agus Dòmhnullaich Ghlinne Comhann aig an sin. Bha e leth mar leth Gàidhealach, ach cleas bean-chinnidh a mhàthar dh’atharraich e gnè. Cha’n ’eil e eucoltach nach eil móran de ghnè a chreutair ris an abrar an “<eng>Chameleon<gai>” annta le chéile. Atharrachaidh an <eng>Chameleon<gai> a dhath a réir a shuidheachaidh.

Cogadh Aiseideach.

Sin Gaidhlig a’s fhearr is urrainn dòmhsa a thoirt air a’ chuideachd ris an abair sinn am Beulra “<eng>Mimic Warfare<gai>”―Cogadh Aiseideach.

Tha an seorsa cogaidh so a’ dol air aghaidh gu treidhireach air taobh an ear na h-Alba, far an dòcha cunnart na speuran a dhubhadh a rithist mar a rinn iad ann an 1914.

Tha e soilleir gu’m bi cuid mhór aig a’ bheairt-athair anns an ath aramach a bhios eadar rioghdachdan agus leis an sin feumar an inneal ùr so a chur an cleachdadh agus a h-uile car a tha innte a thuigsinn.

Cha’n ’eil teagamh nach bi an ath chogadh oillteil; ’s gann gu’m bi àite sam bith sàbhailte, oir faodaidh an ealtain sgriosach tighinn oirnn aig àm sam bith, a latha no a dh’oidhche: ’n uair tha sinn gu sùnntach aig fleadhachas; no gun amhras air cunnart, ’s sinn gu socrach taobh na cagailt, aig a’ cheilidh; no air son na cuid sin dheth gu neo-chiontach ’n ar leapannan. Thig an ialtag shàmhach gun fhios gun fhàth oirre.

’S ann air cladach Fhiobha (<eng>Fife<gai>) a tha’n aistrearachd (<eng>rehearsal<gai>) a’ dol air a h-aghaidh, ’s tha cuid aig iarmailt ’s aig cuan de’n iomairt. Nithear seòrsa tuigsinn air a’ mhodh so gu de’n innleachd no an rian air an cum càbhlach-athair an nàmhaid air ais, thigeadh e ’n ar bad troimh’n iarmailt no thar druim a chuain.

Chaidh càbhlach-athair as an Eadailt do dh’Amearaga am bliadhna cheana, càbhlach ’s an robh deich air fhichead de charbadan tiealaich, agus creideadhmaid gu’n d’thug sin air ceannardan na dùthcha so an cinn a chur r’a chéile. Chuir an saighead a’ chnuachd mhaide as an rathad: chuir am peileir an saighead air chùl: thilg an stoth (<eng>steam<gai>) an seòl as an rathad cuideachd agus chi sinn gu’n d’thug am bheairt-athair atharrachadh mu’n cuairt a bheir oirnn a bhi ’n ar n-earalas.

Màl Dubh
(<eng>Black Mail<gai>)

Cluinnidh sinn glé thrice iomradh air “<eng>Black Mail<gai>” an tigh na cùrtach, ’n uair a tha neach-eiginn air a thoirt a suas a chionn a bhi tagar airgiod ceilg o neach eile. ’S e “<eng>Black Mail<gai>” a theirear ris an so am Beùrla, ach cha’n ’eil anns an ràdh Bheurla ach seòrsa de phronnadh ’s de bhruaich air an t-seann ràdh Ghaidhlig, “Mal Bealaich.”

Dh’éirich an ràdh a mach mar so. O shean, ’n uair a bhiodh na Gàidheil a’ tighinn a nuas do’n Ghalldachd, agus mar nach b’annamh do cheann-a-tuath Shasuinn, a thogail creiche, no a tighinn gu’n Eaglais Bhric le dròbhan mòra cruidh, ’g an reic aig na marghaidhean, bha aca ri “Mal Bealaich” (<eng>Road Tax<gai>) a phàidheadh do gach uachdaran a leigeadh troimh fhearann iad. ’S e “Màl Bealaich” a theireadh na Gaidheil ris a’ chuing so. Their na h-Eireannaich an diugh fhathast “bealach” ri “rathad.” ’N uair a their sinne, “chaidh mi suas an rathad mór,” their na h-Eireannaich “chaidh mi suas am bealach mòr.”

Dh’fhàs an ràdh cummanta a measg nan Gall, agus gu robh iad a’ toirt blas na Beurla air. Ri uine thainig “<eng>Mail Beloch<gai>” mar a theireadh na Goill e, gu “<eng>beloch mail<gai>,” ’s a air a cheann mu dheireadh gu “<eng>black mail<gai>, mar a tha sinn cleachdte ris an diugh.

Thug sinn ’nar latha iomadh facal is ràdh do chanainean eile ’s thug sinn air an ais a rithist iad an atharrachadh cruth, agus an atharrachadh brìgh. Thug sinn am facal “càr,” no an Gaidhlig “càrr” do’n h-uile cànain ’san Roinn-Eorpa. Chaill sinn fhìn e, ach thug sin air ais as an Fhraingis e anns an riochd gur e fior Ghàidhlig a th’ann an “càr” no “càrr.”

Chàill sinn “Mal Bealaich” mar an ceudna, ach thujg sinn air ais e le atharrachadh brìgh―màl dubh.

Eileanan.

Bha e daonnan, na ioghnadh leinn gu dé chuir eileanan beaga, iomallach, cuid dhiubh anagoireasach a thaobh chalachan, a bhi air an aiteach, agus cho làn sluaigh o shean. Gabh Irt fhein, mar choimeas. Nach b’e àite nan ciomach e, rud a tha mòran am beachd an diugh fhathast gur e sin a bh’ann aon uair. Seas air sturrag an la ’diugh, agus nach saoil thu gu’n robh e cheart cho math do neach, eadhon mortair, a bhi air a chur ris a’ chroich ’s a bhi air fhàgail ann an eilean cho oillteil, le stallachan gruamach, a mach air cùl a chuain nuallanaich, ’s nach fhaic e tir-mór uaithe ach na strioc ghuirm.

Cha’n ioghnadh idir ged a bhiodhte am beachd ’s an latha th’ann gu’m b’e ceannaircich ceud shluagh an eilein gun stà so. Ach a réir an t-saoghail a bh’ann, b’e na ceannaircich shona iad. Bu mhath a b’fhiach dhaibh an uair ud, bó a thoirt air adhaircean á buaile an tòisich, a chum iad a bhi air an toirt nam prìosonaich do dh’Irt, far nach cailleadh iad tràth aig ám seach ám de’n bhliadhna, mar bu tric a thachradh daibh air tir-mór.

Rach air t’ais gu linn Choluim Chille is chì thu atharrachadh lìth air an dealbh annasach so. Cha robh tir-mor idir mar tha i’n diugh, no faisg air. Bha i làn sluaigh a bh’an urradh ri muir ’s ri monadh air son na rachadh ’nam beòil, agus glé thric nach freasdaladh a h-aon de’n dithis orra, a’ mhuir no am monadh, air cho diochiollach ’s ’gam bitheadh iad le cas-chróm, no le droghach; no le tàbh, no le gadhar a’ faoghaid nam fiadh làirceach am measg nam beann. Anns na h-eileanan beaga corrach, air an altruim ’s a’ chuan bha atharrachadh sgeòil. Ma bha iad dichiollach ’nan suidheachadh agus mar an ceudna ’nan coltas, bha iad freagarrach gu leòir air teachd-an-tir da’n sluagh. Gabh h-Irt a rithist mar choimeas. Bha a lianagan gorma a’ deanamh falach-fead am measg nan creag sgorach; ach ged a bha, bha iad gnèidheil, torach ’n uair a thionddaidheadh a’ chas-chrom iad. Bha an rithist leasachadh cladaich cho goireasach daibh ’s a dhùraichdeadh iad, na h-eiltirich thruagha so, a réir sgeoil gun bhun. Thogadh iad daonnan an uilearachd de bhàrr: eòrna is seagal is coirce, agus buntàta, ’n uair a thainig an “cnap” ’nan lùib. Air son cruidh, agus gu seachd sònraichte, chaorach, bha am pailteas ionaltraidh air na cluaintean mu’n cuairt, agus in fad finn-foireannach na bliadhna. Agus c’ait’ am faicte r’ar lathta crodh cho slìom sleamhainn, laìrceach ri crodh h-Irt: no idir caoraich cho trom, reamhar, ceigeach, molach. Sin aon sealladh air Irt na ailbhinn ’s nan glothas, ’s na stoirm.

Bha rithist an eulaith fhiadhaich: cha tigeadh gort an h-Irt am feasda fhad’s a neadaicheadh gugach, no sùlaire, ’na ailbhinnean. Bhiodh daonnan sitheann is uibhean aig na h-eilthirich, air alt ’s gu robh iad daonnan cinnteach as am beò-shlainte, ’s bha sin cho math ’s a bhatar a’ cleachadh ’s an àm an àite cumanta sam bith. Bha gach eilean beag eile air an amhuil cheudna, eadhoin Eileanan Threisnis,eadar Muile agus Tireadh, bha iad air an àiteach aon uair, agus a’ togail barra a bha neo-ar-thaing torach.

’S e ’n long―an long sheòlaidh an toiseach, agus a rithist an stoth-bhàta―a b’aobhar na h-eileanan beaga so a dhol fàs, no co-dhiubh iad a bhi air an leigeil fo chrodh ’s fo chaoraich. Theannaich an long an saohgal r’a cheile: thug i raointean Chanada is Amearaga is na Rùis gun a dorsan againn, le biadh saor. Thainig coltas na daorsa air na h-eileanan. Dh’fhàs iad leth-oireach: thuinich an sluagh gu tir-mór uidh air n-uidh. Thug móran diubh an dùthaich fo’n cinn buileach, ’s chaidh an t-eilean am fàs a lion beag is beag. ’s e Irt fhéin an t-eilean mu dheireadh aig an dh’fhàsg a shluagh beannachd.

Gus a chionn glé bheag bhliadhnachan bha meisgeir, air cladach Uidhist a chinn-a-tuath, a’ gléidheadh sluaigh mhoir. ’S ann dà ’g am b’urrainn: cha robh uimhir a ghruinnd a thaobh togail sreuda is barra furasd fhaotainn. An diugh cha’n eil ach an aon teaghlach ann. Chaidh e am fà coltach ri eileanan eile, ’s a Ghaidhealtachd.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 4 SATURDAY, OCTOBER 14, 1933<gai>

AN TAIGEIS.

Le “FRAOCH.”

Duine Geal-dubh.

A réir sgeoil am paipeirean na dùthcha rinn duine-geal-dubh, mar their iad ris, eachdraidh nàrach, mhaslach, dha fhein ann an Africa, agus a “shioram ’s a righ,” ’se fior Ghaidheal a th’ann, agus Mac-an-Tòisich aig an sin.

Bha Mac-an-Tòisich a’ cur suas am measg nam “Fear Gorma” mar a h-aon diubh fhéin. ’S e sin ’chur ’s gu’n abairte “duine geal-dubh” ris. Bha e pòsda aig te dhuibh, agus teaghlach aige, ach ged a bha, bha a ghiulan cho neo-bheusach, ’s nach eil coimeas an eachdraidh dha ach “Mac Rùslain” ’n ar beul-aithris fhein. Mu dheireadh b’eiginn do’n lagh a ghabhail as làimh: ’S e thaingi as gu’n d’fhuair e a dheagh “cheantadh,” no a dheagh shlatadh an dara cuid le slat chaoil, no le “clar a bharaill ìnnseinnich.”

Ach fhuair am fear-ionaid, duine dubh, agus nàisteanach, e fhein ann an dragh a chionn “duine-geal” a chur fo chuing. Tha coltach nach ’eil e air a luathasachadh dha, mar fhear-ionaid. ’S e thainig as gu’n do ghearrahd a sgiathan. Chàill e àite mar fhear-ionaid car greis: ach ’s ann air son greis, oir ’n uair a leudaicheadh a chuis do’n righ, chaidh do’n righ, chaihd am fear-ionaid <eng>Tshekedi<gai> air ainm, ach fuaimnich fhein e, a chur air ais air a’ cheart sturraig air an robh e roimhe, ach fhuair Mac-an-Toisich taobh cuil a gharaidh-dhroma.

An Tioramachd.

’S fhad’ on nach robh sámhradh is foghar againn cho tioram ’s a tha againn am bliadhna. Fhuair tuathanaich an cuid barra ’stigh gu cruinn sgiobalta, sàbhailte agus bàrr torach aig an sin. Ach air an làimh eile tha an tioramachd leantuinneach a’ tighinn cruaidh air cuid an iomadh áite.

’S fhad’ on a thuirt Iain Dubh Mac ’Ic Ailein,
“Nach leir dhuinn math an fhuarain
Gus an uair sin an tràigh e,”

agus an iomadh àite air Galldachd tha am fauran ’g a ionndrainn an diugh. Ann an cuid de na bailtean beaga an Siorramachd Air tha iad a reic an uisge air an t-sràid mar ’gu’m biodh am bainn’ ann, agus an uimhir so air a’ ghallan.

Tha’n suidheachadh so a’ toirt ’n ar cuimhne na bh’aig eilthirich as an dùthaich so fhein ri tighinn roimhe ri linn daibh dol ri tigheadas an Astralia o shean.

’N uair a ruigeadh feadhain as ùr, bha e’ na chleachdadh aig na coimhearsnaich, gu sonruichte aig cairdean a bha thall rompa “sainnseal imrich” a thoirt daibh, agus tha e coltach gur e “sainnseal” de dh’uisge aon tiodhlac a bu phrìseala a gheibheadh iad.

Am bailtean beag no mór tha cunnart no dha an lorg cion uisge. Air son aon rud tha goinn’ uisge cunnartach air teine a dh’eirigh mach, tuiteamas nach biodh e furasda a bhi suas ris ’s an t-amar tràighte.

Ma leanas so faodaidh iomadh dragh a bhi ’na chois: agus tha cuid de na speuradairean ag radh gu’n lean e fad a mhios so co-dhiubh.

Geall-Sguaban.
(<eng>Sweep-stakes<gai>.)

Cleas an fhir a thuirt, “am bheil dad agad air an Fheinn,” ’s gann a leigeas mi leas fharraid dibhse am bheil dad agaibh air a h-aon de na “sguaban,” a tha ’g an deanamh fhéin cho follaiseach an ceartair. Tha ar roghainn de dhithis, againn am bliadhna, an te Eireannach augs te Bhreatunnach air a cur gu “sàile” le Diuc Ath-fhuill.

Bha mìltean de mhuinntir na dùthcha so a’ dol ris an “Sguaib Eireannaich,” nam “badan,” a chum ’s na’n cailleadh iad nach biodh an call ro mhór.

Ach tha “Sguab Ath-fhuill” a chum math na dùthcha so fhein, math nan tighean eiridinn, agus math nam feumnach ’n ar measg an Alba ’s an Sasunn ’s an Ceann-a-Tuath Eirinn. Leis an sin ged a bheireadh tu an t-sreang bharr na treaspaig, agus cuid a ghabhail ann an “cairt” no “ticeid,” ma’s e’s fhearr, cha chunntar call a bhuinn, na challdachd.

Tha lagh na dùthcha so an aghaidh na “Sguaib,” ach ged a tha, tha mór roinn an t-sluaigh glé sgaiteach air a taobh, agus a thaobh gu bheil an iomairt a chum math, feumaidh an lagh lasachadh beag a dheanamh. An rud a chuireas an sluagh an guallan ris thig e nan luibh la’-eiginn.

Anns an t-suidheachadh a th’ann cha’n fhaod an Diuc an rud a than a bheachd a dheanamh follaiseach, agus mar a their e fhein ma ceannaicheqas tu “ticeid,” cha’n ’eil thu ceannach ach “muc am poca.” Aig an sin fhein faodaidh an deagh “eirig” tuiteam ort.

An Fhaghaid.

Tha faghaid nam fiadh ’na seasd an ceartair, ach cha’n ’eil i ach calda an coimeas ris na sean fhaghaidean ’n uair a rachadh na seann chinn-fheadhna le’n càirdean a Sasunn ’s as an Fhraing ’s a iomadh ait’ eile feadh na Rionn-Eorpa, ri monadh.

An am a bhogha ’s a’ ghadhair bha’n seòrsa sealgaireachd so na fìor fheill. ’S gann nach biodh gach fear de’n chinneadh a’ tionnadh a mach ris a’ bheinn shithinn agus sheilg,” a chruinneachadh nam fiadh, nan greighean ’s iad ag ionaltradh ’s na coireachan. Bhiodh gall-oglaich nan ceudan a’ deanamh cearcaill mu’n cuairt na beinne ’s gu theannachadh uidh air ’n uidh, gus mu dheireadh am biodh a’ ghreigh chabrach, luasganach, an lathair nan uaislean airf fad. ’S e “<eng>tiuchull<gai>” a theireadh iad ris an iomairt so ge be de tha “<eng>tuichull<gai>” a’ ciallachadh mur h-e “tiomchioll.”

Co-dhiubh tha “Sir Bhaltar Scot” a’ toirt iomraidh air an t-seorsa sealgaireachd so anns a’ bhàrdachd ris an abrar am Beurla “<eng>Lady of the Lake<gai>.” ’S e “<eng>tinchell<gai>” a their e ris ged tha

“<eng>We’ll quell the savage mountaineer
As their ‘tinchell cows the game<gai>.”

Cha’n ’eil teagamh nach biodh sladah air feidh ’s an am, ach air a shon sin bha na feidh a’ faotiann “Cothrum na Feinne,” Nam faigheadh fear dhiubh ás, air bodha ’s air gadhar, ’s gu’n toireadh mach didean (<eng>sanctuary<gai>) bha cead a choise aige tuilleadh: co-dhiubh gus an ath fhaghaid.

Tha iomadh àite feadh na Gaidhealtachd a tha cumail air chuimhne “didean” an fheideh na ainm―Aspol no “Ospull” ’san Ros Mhuileach, agus “Aros” ― Ar-os, ‘dideann’ air taobh an ear Mhuile.

’N uair bhiodh an gadhar aig sail an fheidh ’s a theanga mach, bha e stad aon uair ’s gun’ ruigeadh am fiagh na “didean”: co-dhiubh bha stad air a chur air, oir bha na sealgairean cho fearail, duineil ’s gu’n robh fois aig fera na croic gu latha eile.

’S e so an “Damhair” ’n uair a tha am fiadh sa’ bhuireadh. Tha e cunnartach tighinn trasd’ air mu’n àm so. Cluinnear feadh na h-oidhch’ e a’ bùraich ’s a’ beucaich ’n uair a tha damh a’ cur daimh gu dhulain air son coir air an eilidh. ’S minic a chuireas an laganaich oillteil fiamh air luchd gabhail an rathaid, s an rà dhòrcha, ma tha iad idir faisg air frìth: ahc aig’ an àm cheudna ’s e rud anabarrach annasach a th’ann a bhi ’g éisdeachd riutha ’n uair a tha ’ghealach a’ boisgeadh air binneinean nam beann, ’s an glean gu h-iosal dòrcha le failèas nan stuc glasa.

Bachull Fhaolain.

(<eng>St. Fillan’s Crosier<gai>)

Chuala sinn móran am bliadhna cheana mu bhachuill nan seann naomhan, an da chuid san dùthaich so, agus an Eirinn. Bhuinneadh iad do’n rioghachd, agus bha daonnan cuibhrionn mhath fearainn air a suidheachadh air an aon ris an earbahd an righ ’san àm Bachull sònruichte sam bith.

Chuala sinn cheana gu leòr mu’n bhachull a bh’air cùram glùn de na Granndaich, agus an ùbraid a thogadh ’nuair a dh’fhiach am ball de’n teaghlach a tha cur seilbh innte an ceartair, r’a reic. Cha robh duine san dùthaich nach ‘deirich maghar air, ach tha i nis an seilbh “Fardach nan Arsairean” an Duneideann, an ainm sluagh na h-Alba.

Chuala sinn an la roimhe mu “Bhachull Fhaolain,” no am Beurla “<eng>St. Fillan’s Crosier<gai>.” Ach tha dealachadh mór eadar “Bachull” an Gaidhlig agus “<eng>Crosier<gai>” no “<eng>Crozier<gai>” am Beurla. Cha’n e sin uile e ach cha bhuin iad do’n aon chreud. Buinnidh am “Bachull” do’n t-seann Eaglais Cheiltich a thug Calum Cille do dh’ I: seòrsa de bhata goirid cromagach. Air an laimh eile bhuineadh a’ “Chroiseag,” no am Beurla “<eng>Crosier<gai>―an crasg―do dh’Eaglais no Roimhe. Bu cromag an dara te, agus “crois” an te eile, “crois” no “crasg.”

Tha Bachull Fhaolain a’ dol air ais gu’n ochdamh linn, ’n uair a bha I ’na Cheanna-bhaile air an Eaglais Cheiltich an Alba.

Bha e fo mheas mór aig muinntir na h-Alba, agus daonnan air a ghiulan roimh ’n arm mar eiric air buaidh. Mar so bha e air giulan sagart aig Blàr-allt-a-Bhonnaich, agus ’s ann air laithearachd a Bhachuil a bha urram no buaidh a bh’air armaillt na h-Alba air an latha mhór ud air an do choisinn Alba  a seorsa.

Bha e na chleachdadh ’s an t-seann t-saoghal a bhi toirt nam “bachull” gu gach gluasad sam biodh cath r’a chur: no sith ’ga sireadh. Gheibhear iomradh air an so ’s a’ Bhiobull. Bha’m bachull daonnan air giulan triallair. Thug Iacob leis a bhata no a “bhacull” ’nuair chaidh e air an t-slighe gu <eng>Pandanarum<gai>. Maois, is <eng>Balaam<gai>, is <eng>Elisa<gai>! bha an lorg an cuideachd gach fir air gach turus sonruichte air an deachaidh iad.

Bha Bachull Fhaolain air cùram Deòirich Ghlinn Dochart, fad iomadh linn, ach an àm iomasgaoileadh an Ath-leasachaidh chaill na Deoirich am fearann ’s chaidh am “Bachull” air dichuimhne. Fhuaradh e ann an Amearaga: thuguadh dachaidh e, agus tha e nis gu sabhailte an Duneideann.

Cumhachd Na Gealaich

Than is am feasgar a’ fàs goirid, agus an oidhch’ a’ fàs fada, agus gu sònruichte air an dùthaich gheibhear math na gealaich gach uair a thig re mu’n cuairt. Tha i an ceartair làn.

Tha móran ann, cha’n ann idir ’s a’ Ghàidhealtachd, a mhàin, ach feadh an t-saoghail air fad, a tha am bachd gu bheil cumhachd diomhair, do-thuigsinneach aig a Ghealaich fhuair, shàmhaich, air an duine, agus eadhon air an ainmhidh. Nach fhad on a chuala sinn ’n uair a thogadh coimhearnsach tuasaid aig a gharadh-chrich’ an àm a bhi ’g a sgioballachadh, air son an t-samhraidh: no air a bhlar-mhònadh ’n uair a bhiodh sgiobadh mór cruinn, “O tha e air an togail: tha a’ ghealach na h-àirde.”

Gu de sam bith is ciall da, tha daoine an diugh fhathast, leighean is daoin’ ionsaichte de gach seòrsa, fada am beachd gu bheil seòrsa buaidh air choir-eigin aig a’ “ghealaich” air sluagh an t-saoghail: an t-ainmhidh cho math ris an duine. Cha robh mi ach am bhalach gle bheag ’nuair a chuala mi seann duine pongail ag ràdh gu’n rachadh aige air adharc mairt a chrathadh leis cho lasaichte ’s bhios i daonnan, deich mionaidean mu’n eireadh a’ ghealach ùr.

Chaidh a’ cheist so, ceist na gealaich, a dheasbud ann an dòigh gu math annasach ann a h-aon de phaipeirean Ghlaschu o chionna ghoirid. Chaidh daoine sgileil a’ stigh do’n chonspaid ach bha moran diubh an teagamh.

Tachraidh móran dhaoin’ òirinn a tha ’creidsinn gu’n cum a’ ghealach cadal na h-oidhche ’uapa. Móran eile their gu’m bi i cur dòruinn nan casan, agus o’n is e daoine a suas am bliadhnachan a’s trice a ghearaineas, cha’n e an “greim-fàs” a bhios a’ cur dragh orra.

Agus rud eile, gealach ann no as, agus ’s e beachd ealdhanaich mhoir e, nach ’eil dòigh a’s dòchas nach cadal sàmhach, socrach fhaotainn air a leabaidh san oidhche, na cadal ’s a cheann ris an aride tuath. ’S iomadh seòmar cadail an iomadh baile mór is beag, ’s an deach na leapannan atharrachadh a’ cheart oidhche a leugh iad mu bheachd an ealdhanaich, agus ’s ann a dh’aideicheas iad uile gu’n robh rath mór an cois ceann na leapa a chur ri cridhe na h-airde tuath. Ach taobh a mach do dh’ealdhanachd ’s mór an rud a ni “creidibh” laidir fhein. Co-dhiubh se am beachd a thug an t-ealdhanach seachad gu bheil sruth laidir de dhealan-suth (<eng>electricity<gai>) a ruith gun stad eadar da cheann an t-saoghail―an ceann-a-tuath ’s an ceann-a-deas. ’N uair a chuireas tu seachad t-ealtain (<eng>razor<gai>) an deidh thu fhein a bhearradh cuir na laighe e tuath is deas. Gleidhidh e faobhar na’s fhearr ’s an t-suidheachadh sin, oir tha buaidh aig an dealan-stuth air an oir. Feuch e.

Sìneadh Na h-Oidhche

Coltach ris gach ait’ eile tha a Ghàidhealtachd a’ teannadh dlùth ri suidheachadh a gheamhraidh. Dh’fhalbh na cuairtearan, mar a dh’fhalbhas na h-eoin shiubhail agus far an robh seirm is cridhealas tha a nis sàmchair is fois. A chur briathran Eoghain ’Ic Lachuinn cas mu seach, “Dh’fhalbh an Samhradh ’s tha’n Geamhradh air teachd.”

’S ann a nis a gheibh fir is mnathan, gu seachd sonruichte an oigridh dhiubh, a bha glé dhripeil fad an t-Sàmhraidh, a’ freasal do na tadhallaichean, iad fhein a leigeil a mach, agus toileachadh fhaotainn anns na tha rompa de dh’fhad an la’ fhoghair am feadh ’s a bhios sìd ann.

Mu’n am so bhliadhna daonnan cha’n ’eil ait’ anns an cinn dris, nach ’eil buidhnichean smeur. ’S e ’n Damhair daonnan “Foghar beag nan smeur,” agus sin aon toileachadh a chailleas ar tadhallaichean, oir fagaidh iad beannachd aig an dùthaich mu’n abaich am meas miaghar so.

Air muir ’s air tìr bidh iad aig iomairt air choireiginn, ’n uair gheibh iad an dùthaich dhaibh fhein. Air an t-seachduin so chaidh thug mi iomradh air Eileanan Threisnis, eadar an Ros Muileach agus Tireadh. An àm an t-samhraidh ma fhreagras idir an t-sìd tha móran tadhall orra, oir ged a tha iad a nis gun sluagh bha latha eile aca.

Air an t-seachduin so chaidh mata thug a I tadhall do Lunga ’s do’n Bhaca. B’e so ceud turus cuid de’n choumunn do na h-Eileanain eachdraidheil so, agus bha ioghnadh orra uimhir de làraichean thighean fhaicinn an Lunga, agus dùnain mhóra de shligean maoraich.

Gus a chionn glé bheag uine air ais, b’e maorach a’ chladaich chuibhrionn mhór de bhiadh na dùthcha, ’s cha bhiodh reothairt nach biodh na mnathan ’s a’ chlann a’ dol do’n traigh-mhaoraich agus b’annasach na miasn a dheanadh iad air bàirnich ’s air faochagan.

Cha robh slige no plaosg nach gleidheadh iad gu cùramach agus ’n uair a bhiodh gu leoir cruinn aca, bha iad a’ fadadh teine mu’n torr shligean a chum aol a dheanamh orra.

O shean b’e sud an aon doigh air aol fhaotainn. ’S e aol maorach a chladaich a tha anns gach seann togail ’sa’ Ghaidhealtachd.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 5 SATURDAY, OCTOBER 21, 1933<gai>

AN TAIGEIS.

Le “FRAOCH.”

Ròin Haisgeir.

Tha’n t-uirsgeulaiche, Sir Bhalter Scot a’ toirt iomraidh ’s an dol seachad air ròin Haisgeir, anns a’ bhardachd eireachdail ud ris an abrar “<eng>Lord of the Isles<gai>.” Tha an t-eilean bàghach, creagach ris an abrar Haisgeir mu iomlaid deich mile tuath air eilean Heisgeir, air taobh an iar Uidhist-a-chinn-a-tuath. Tha ròin a’ cruinneachadh ann cho tiugh, agus iad ’nan greighean cho mór, ri sreud a bhiodh ari faiche na h-Eaglaise Brice an àm margaidh. Bidh muinntir gach cinn-dùthcha mu’n cuairt a’ cur feuma glé thric air olla ’s air craicinn. An àm an t-samhraidh cha’n eil aca ach dol do Haisgeir agus gheibh iad an uilearachd a ’dh’aon oidhche.

’N uair a thig miann orra dol gu faoghidh ròn theid iad gu muir mu dheich uairean a dh’oidhche, ach cho fad tuath cha’n ’eil móran oidhch’ ann am meadhon an t-sàmhraidh. Ruigidh iad Haisgeir mu mheadhon oidhche ’n uair a tha isle na traigh reothairt ann. Tha daonnan suidheachadh na traigh―an seol mara―a’ tighinn a stigh an innealchduin na faoighid. Tha na ròin an uair sin ’nan ceudan am braigh na traghad a’ cur seachad na h-oidhche gu neo-chiontach, gun suil ri fairebheanadh sam bith.

Theid luchd na faoighid air tir air an rudha a’s fhaide mach. An suas an traigh ghabhaidh iad, ’s a h-uile fear is slachdan trom ’na dhòrn. A nuas ’nan coinneamh thig na ròin a thoirt a mach didean na mara, ’s iad a ròcail ’s a’ rànaich an doigh a chureadh oillt air fear treun an glomanaich na maduinn shamhraidh. Thig iad an astar buille, agus an sin toisichidh sladadh a bhios gàrg.

Bheir na ròin a mach a’ mhuir, ach tha dusain dhiubh ’nan sìneadh marbh is leòinte.

Mar so gheibh na sealgairean na dh’fhoghnas daibh de chraicinn ’s de dh’ola: na mhaireas daibh iomadh latha. Tha an dà chuid feumail daibh ’s cha dean iad de shonnadh air na ròin ach nab heir an uilearachd dhaibh aig àm.

Tha’n t-eilean iomallach so lan eun cuideachd agus ’s e feill a th’ ann dol aig àm chuinneachadh nan uibhean.

An Cogadh Asaideach

(<eng>The mimic warfare<gai>.)

Tha an “cogadh asaideach” a tha dol air aghaidh ’s an airde ’n ear a’ fàs na’s annasaiche gach latha’ a shineas air.

Tha e air dealbh mar gum biodh “Cogadh” air a ghlaodhadh eadar Albainn is Sasunn, mar is minic a thachair o shean. Tha a h-uile h-innleachd r’a chleachdadh mar gu’m b’ann ri fior dha-rireadh a bhiodh an strìth. Leis an sin ’se so a’ cheud chogadh a bha eadar an dà sheann nàmhaid o am <eng>Flodden<gai>, aig an do thuit móran de dh’uaislean is de dh’ìslean na h-Alba.

Ri linn a’ chogaidh so tha mar gu’m biodh rioghachd taobh thall a’ “Chuain-a-Tuath ’na ban-chompanaich gun fhios aig Alba. Tha “trogain” ma’s fhior, eadar Albainn ’s an rioghachd air am bheil falach-fodha ’g a dheanamh, air son innleachd-cogaidh. Tha leis an sin Sasunn a’ cumail sùla air a’ chuilbheart so agus i cur ma réir air son stad a chur air an innleachd. Anns a’ mhaduinn Di-luain, mu’n leughar so bidh na luingeis chogaidh Shasunnach a’ dol gu muir a chum coinneachadh ri cabhlach na h-Alba, is cluinnear gun móran dàlach gu de a’ bhreith a theid a thoirt air an iomairt. Tha Eireannach air nach ’eil ainm, ’na shuidhe an Lunnainn a chum na breith a thoirt a mach an deidh a’ chatha.

Tha’n cogadh asaideach so ’g a chur air crann-deibhle a chum ’s gu’n deante a mach an tomhas ’s am bheil sinn uidheamhaichte na’n eireadh a leithid a mach an da-rireadh: uidheamaichte air muir ’s air tir ’s anns an iarmailt.

Tha cuid de luchd sgil a’ deanamh a mach gu bheil sinn gu mat deireannach air cuid de’r coimhearsnaich: deireannach gu sonruichte am beairtean athair ’s am “fomharachan” dà innleachd a bhios gu math laithreach aig a’ cheud chogadh.

Thatar am beachd gu bheil Breatunn am fios chunnart ma dh’eireas cogadh a mach gu h-obann a rithist.

Gaidhlig air a Ghuth-Chliath.

(<eng>Gaelic on the Gramaphone<gai>.)

Tha a leithid de dh’innleachdan ùra a’ tighinn ’n ar luib a nis ’s nach eil agann ach an oidhirp a’s fhearr a’s urrainn sinn a thoirt a chum ainm Gaidhlig a thoirt orra.

Ach ’s e bha mi dol a ràdh gu’n cluinn sinn gun dail sam bith cuimhneachan air Mòr mór Ghlaschu, grainne mullaich gach Mòd de Mhòid eireachdail a’ Chomuinn Ghàidhealaich.

Tha an luchd seinn a b’fhearr ’s a’ cho-fharpais mhóir ud air an guithean fhaotainn air am breacadh air “Guth-Chliath” (<eng>Gramaphone<gai>) agus iomadh bliadhna’ ’na dhèidh so theid aig feadhiann nach robh aig Mòd riamh, air fuinn nan òran a chluinntinn cho beachdail ’s ged a bhiodh an seinneadair fhein an làthair.

Tha a Ghaidhlig air fàs cho annasach feadh an t-saoghail a nise ’s gu’n cluinnear i air “Guth-Chliath” no air an Di-dhealgaich (<eng>wireless<gai>) no mar a their na h-Eireannaich ri “craobh-sgaoileadh” gu’n cluinnear i air a “Craoladh.”

Tha i cho bitheanta a’ tighinn oirnn troimh ’n iarmailt gach lath’ is oidhche ’s gu’n saoil sinn gu bheil an seinneadar aig ar guala. Eadar an “Guth-Chliath” ’s an “Craoladh” cluinnear cànain nam beann Gàidhealach anns gach cùil a’s iomallaiche air an t-saoghal.

Crioch Air Cogadh.

Than a Saothraich (<eng>Labour Party<gai) an comhchòmhradh an ceartair ann an <eng>Hastings<gai> an ceann-a-deas Shasuinn agus iomadh ceist chudthromach ’ga deasbud aca. ’S e a h-aon de na ceistean sin “Sith an t-Saoghail.” B’e beachd na mór chuid dhiubh gu’n rachadh am “pinne” ann an cogadh na’m forcadh an luchd oibre an casan na aghaidh gu dulanach, eadhon le “staile choitchinn” (<eng>general strike<gai>) a dheanamh anns gach rioghachd.

Bha h-uile seòrsa de dh’àsuig cogaidh r’a chur as buileach, ’s cha robh arm-seasmhach rib hi aig rioghachd seach rioghachd ach foireannan de dh’earraidean (<eng>policeman<gai>) a bhi cumail riaghlailt anns gach rioghachd feadh an t-saoghail.

Ach am feadh a tha na Saothraich ag oibreachadh air son sìthe tha feadhainn eile, feadhainn ma dh’fhaoidte d’am biodh cogadh ’na dheagh bhuannachd, a’ coimhailreachadh atharrachadh a dheanamh air àsuigean cogaidh de gach seórsa, seadh na h-asuigean a bhi na’s sgriosaiche. Tha iad gu sònruichte air son cabhlaichean móra de bheairtean-athair a chur do na speuran: sgaothan de bhàtaichean, na’s lugha na aon seòrsa a th’againn, a chur gu muir agus a leithid de dh’astar a bhi aca ’s nach bi coimeas daibh ach oiteagan de ghaoith ’n eara-dheas fhoghair, agus neo-arthaing an fhomharach (<eng>submarine<gai>) a thatadh.

Ma theid cogadh a chur a thaoibh la-eiginn, faodar a thuigsinn air a chraicionn a th’air a mhór chuid de shluagh an t-saoghail gu bheil an “la-eiginn” sin gle fhad as fhathast.

Long an t-Soisgeil.

’S iomadh rud neonach a chluinneas sinn duin’ ann an <eng>New Zealand<gai> a’ cur a laimhe ri rud cho annasach ’s a chuala sinn riamh. Tha e togail luinge ris an abrar “Long an t-Saoghail,” agus gun duine cur làimhe innte ach e fhein. ’N uair a bhios i deas a chum dol gu sàile tha e tighinn gu <eng>Palestine<gai> leatha a chum’s gu’m faic e le dha shuil fhein fàistneachd a’ Bhiobuill ’ga coimhlionadh.

Ghearr is locraich e am fiodh leis fhein. Chuir e h-uile clàr r’a cheile ’on fhluich-bhord gu’n bheul-mhór gun ghoireas tomhais ach an “réis” ’s an “cromadh,” le mheoir.

Th’ am Biobull làmh ris daonnan, ’s cha’n ’eil aisean ’s an iubhraich o thoiseach gu deireadh nach ’eil ceann-teagaisg air a bhreacadh innte leis an sgithin.

Bidh cuimhne aig móran an diugh fhathast air “Long-Shoisgeil” na h-Eaglais Shaoir. Fad iomadh bliadhna an déidh an “Dealachaidh” bha’n Eaglais Shaor a’ cumail soithich―sgoth-chaol bhoidheach―a’ dol feadh nan eileanan ’s i cur shearmonaichean air tìr an sud ’s an so, gus an robh e comasach ministearan suidhichte a chur ansn gach eilean iomallach.

Ach tha am fear ao an <eng>New Zealand<gai> buileach air a laimh fhein. Bidh e annasach a chluinntinn gu de mar a theid da air an t-slighe na aonaran gu <eng>Palestine<gai>.

Foireann Bhan-Phiobairean.

Cha chualas riamh roimhe iomradh air “Foireann Bhan-Phiobairean gus an dràsd. Tha foireann diubh ann an Sasunn, agus a h-uile ban-phiobaire a tha innte ’na ban-Sasunnaich cuideachd.

Tha coltach gu bheil togail mhór anns an fhoirinn so, oir chuineachaidh na ceudan do dh’aite sam bith sam bi na caileagan Sasunnach a cluidh agus tha e coltach gur math a ni iad sin.

’S e fìor inneal chiuil Albannach a tha ’s a’ phiob mhóir, ach cha chualas riamh iomradh air foireann bhan an dùthaich na pioba fhein, ged a tha daonnan caileag an sud ’s an so a theid glé sgileil ris a’ phiob mhàlaich agus a bheir a mach duais aig aonach cuideachd.

’S e inneal fior fhearail a th’anns a’ phiob mhoir. ’S e sin a chuir ’s gu’n do dh’fhàg na mnathan aig an fir fhein i. Air a shon sin tha deagh iomradh air corra thé a bha glé ealanta oirre, agus a bheireadh a mach h-uile “glug” no “snaom,” no “gearradh” a tha ’s an t-siunnsair.

Bha Cloinn ’Ic Artuir a’ gleidheadh sgoil-phiobairean am Muile, mar a bha Cloinn ’Ic Cruimein ’s an Eilkean Sgitheanach, agus bha te de nigheanan fir diubh anabarrachd loinneal air a’ phiob.

Bha i pòsda ’s an Ros Mhuileach aig piobaire cuideachd agus fear de dh’oileinich a h-athar aig an sin.

Bha i air a turas dachaidh a Glaschu aon uair, agus thachair gu’n do chuir deagh phiobaire a suas a phiob. Fhuair i mearachd ’na chluich, ’s thuirt i sin ris gun athadh.

“An deanadh tu fhein na b’ fhearr?” arsa am piobaire. “Dheanadh” fhreagair ise.

“Suas i mata,” arsa am piobaire ’s e sìneadh dhi na pioba.

Chluich a’ bhan-Mhuileach am port cho loinneal ’s gu’n do chuir i ioghnadh air na bh’air bòrd de dh’uaislean.

Tha’n fhoireann bhan so a th’an Lunnainn air a h-oileineachadh le deagh Albannach, Mac-an-Tailleir a Obaireadhainn. ’S e is Piobair Mór. Tha Mac-an-Tailleir an run an “Fhoireann” a thoirt a nunn do’n Rùis an ath-bhliadhna. Chuala seanairean nan Ruiseanach a’ phiob roimhe, ach cha b’ann ’g an crùnadh, oir ’s iomadh oillt a chuir fuaim nan dos orra ’n uair a bhiodh gillean an fheilidh a’ tighinn ’nan coinneamh le claidh’ean rùisgte.

Tha mnathan an la’-diugh a’ togar lamh a chur anns gach cèird a bha daonnan an tai cri fir air muir ’s air tìr. Tha iad a’ dol air an ais gun a seann linntean ’n uair a thogte de’n arm iad mar na fir fhein. Lean sin gus an do chuir Calum Cille agus Adhamhnan stad air ri uine.

Na Geoidh Ghlasa.

’S e na “Geoidh Ghlasa” a theirear daonnan ris na geòidh fhiadhaich a chithear mu’n àm so bhliadhna a’ tighinn ’nan ealtan móra o’n airde tuath gu blaths na h-airde deas. Tha Nàdur daonnan a’ cur dath sònruichte air gach creituir, agus an aon dath air gach gnè. Agus rud a tha glé neònach ma thoisichear air beathach fiadhain a chàldachadh, chi sinn gu’n tòisich a dhath air atharrachadh am beag is beag. Tha sin a chionn nach leig Nàdur a leas a bhi ’g a dhion tuilleadh.

Ach ’s e bha mi dol a ràdh mu na geòidh ghlasa gur h-e so an t-àm aca a thighinn mu dheas ’s iad air an ruaig o fhuachd is crannadh geamhradh ceann-a-tuath an t-saoghail so’ is sneachd is reothadh an deidh am biadh e ghearradh air falbh ’uapa. Thig iad leis an sin ’nan sgaothan móra gu blaths na h-airde deas, agus nach minic a sheas sinn aig tuiteam an fheasgair a shealltainn le ioghnadh air triantan an deidh triatan a falbh go socrach ciuin fada gu h-àrd anns na speuran.

Tha an doigh ilteaich sin, an triantan (<eng>triangle<gai>) a’ toirt cothrum siubhail daibh, oir sgoiltidh iad an t-athar na ’s fhearr. Laighidh iad an aiteanan iomallach a cur seachad greis de’n uine gus an ruig iad an ceann-uidhe: eileanan fàsail far nach docha cunnart an t-sealgair tighinn orra, co-dhiubh is beathach no duien an sealgair. Ach cha teid na triantan seachad air suil an t-sealgair. Tha deadh bharail aige c’aite an làigh na geoidh ’s an oidhche, agus cho math ’s gu bheil ruigidh e an garadh le ghunna uaireiginn feadh na h-oidhche oir ’s e fior abhachdas a th’ann an sealg a’ gheoidh fhiadhaich.

Ach cha’n eil na geoidh ghlasa furasda tighinn a stigh orra air cho math ’s ’gan liug an sealgair. Tha daonnan gocaman aca a’ faire air sturraig, is an uair a chi no a dh’fhairicheas an gocaman cunnart bheir e fairbheanadh seachad, le sgriach chruiadh. Anns a’ mhionaid cluinneaer toirm nan sgiath, ’s tha’n ealta air shiubhal ’s na speuran, a’ fagail eun no dha na seilbh an t-sealgair.

Air uairean thig sgaoth dhiubh do’n talamh bharra, a dhiolam nan dias, no a chriomadh am measg nana dag a tha fhathast ’nan seasamh ’san achadh.

So cuideachd àm an t-sealgair. Tha fiughair aige ri tadhall a’ gheòidh, is gheibh e gu bithionta, as aite falaich, urchuir air lar ’s air iteig, air son a shaothrach. ’S e fior chluicheachd a tha ’s an t-seòrsa shealgaireachd so ma tha idir gealach ann.

Ainmean Tàireal.

Thachair fear an la roimh’ or magus air a’ cheud chrathadh ris ars’ esan, “leora fheine cha robh fhiosam co aca bha mi am sheasamh air mo cheann no air mo chasan ’n uair a leugh mi ann an “Gaidheal Ghlaschu” mu fhior bhrigh an fhacail “àrsair.” ’S e bha mise am beachd riamh gu robh arsair a’ ciallachadh droch duine: duine bhiodh daonnan ri olc ’s ri aimhreitean.”

Bha mo charaid ceart ann an seagh. Tha am facal “àrsair” ’g a chleachdadh anns a’ cheart seagh a thubhairt e. ’S tric a chuala sinn e air a ràdh mu dhuine cronail nach robh ann ach “arsair de dhiune.”

Chailleadh fior bhrigh an fhacail “àrsair” ach a thaobh na fuaim a th’aige chuireadh gu feum eile.

Tha iomadh facal againn ann an Gàidhlig a thatar ag uiseachadh anns a’ cheart doigh á chionn gu bheil fuaim an fhachail a’ freagairt air rud no beachd sònruichte.

’S e “bumalair” a theirte o shean ri “<eng>bomber<gai> no “<eng>bombardier<gai>” facail a bha glé chumanta ri linn Bhoniparte. Ach an diugh their iad “bumalair” ri duine do-chiallach, doirbh, mosach. “Cha’n ’eil ann ach bumalair mosach.”

Theireadh iad “cliath-sheanchair” ro boirionnach luideach gun phongalas: agus ri boirionnach bruidhnach drabastach theireadh iad nach robh innte “ach clàrsach mhosach,” ged a bha deagh fhios aca gu de bha clarsach a’ ciallachadh.

Agus nach cuala sibh mu “Dhan O’Connell” agus mu’n chaillich a bha cho draghail dha aig coinneamh sluagh-iulach aig an robh an t-Eireannach ainmeil so a’ bruidhinn. Cha b’urrainn a’ chailleach a teanga a thogail deth agus mu deireadh thall ghlaoidh “Dan O’Connell” an “ceann-ard-a-chinn” “Bi’d thosd a sheann pharallelogram.” Cha robh fhios aig a’ chaillich gu de bha “<eng>parallelogram<gai>” a’ ciallachadh agus laigh an strachd cho trom oirre ’s ged a b’e an slachdan daraich a thigeadh tarsuinn an drom’ oirre.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 6 SATURDAY, OCTOBER 28, 1933<gai>

AN TAIGEIS.

Le “FRAOCH.”

Itealaich.

Cha robh uimhir iomairt air itealaichean on a chuir an Doideag Mhuileach is Gormshuil Mhór Lochabar an long Spàinteach fodha ann an Tobarmhoire, ’s a th’ann o chionn bhliadhnachan. Tha iad mar an ceudna a’ strith r’a chéile anns a h-uile h-ioralt a’s cunnartaiche na chéile.

An ceartair fhein tha itealaiche an deidh Astralia ’thoirt a mach ann an seachd làithean. Tha isn latha na’s giorra na rinn duine riamh e troih ’n athar.

Anns na seann sgeoil Eireannach bhiodh na buidsichean a’ tilgeil shaighead a nuas as an athar air an nàimhdean air an an talamh. Anns an sgeul bhreagha ud ris an abrar. “Toruigheachd Dhiarmuid is Ghrainne” chi sinn gu’n d’thug Diarmad is buidseach cath goirt: a’ bhuidseach air “carbad athair,” is Diarmad gu h-iosal air talamh.

Tha seann sgeòil mar so air siubhal-athair, fada mu’n d’thainig a’ cheud bheairt-athair air lom, ag innseadh gu robh na seann Ghàidheil a faicinn na’m mneamnachd fhèin gu’n tigeadh fhathast an innleachd chunnatach so, a thilgeas sligean teinteach de phrais a nuas as na speuran.

Cha’n ’eil an teagamh a’s lugha nach bi a’ bheairt-athair a’ toirt cùnntais oirre fhien aig an ath chogadh. Bha i sgriosach gu leòir aig a chogadh mu dheireadh, ach thathas a nis air fàs a suas ris a h-uile ciogailteachd a dh’fhaodas a bhi innte.

Cha’n ’eil innleachd shiubhail a fhuair an duine mach riamh nach biodh e ri cluicheachd air choireiginn leatha. Bha uair ’s cha robh na b’fhearr aige a chum dol gu taobh eile na h-aibhne ach stoc craoibhe, ’s e fhein a’ plubail mar “sparradair” na dhéidh. Cha’n ’eil teagamh nach biodh na maraichean a bh’ann a’ comh-oidhirp r’a cheile leis a stoc chraoibhe fhéin, a’ cheart dòigh a tha iad an diugh leis a h-uile h-innleachd ealanta a th’aca: feuch co bu luaithe, ’s feuch co b’fhaide rachadh gu cuan.

Thàinig an sin an “sgàlan” (<eng>raft<gai>) ’s an sin am bata claidhaichte, ’s mar sin air aghaidh gus an d’rainig sinn am “543” a tha a’ cnàmh air na stocan. Ma’s e farmad a ni treabhadh tha e coltach gur e farmad a sparras aghartachd cuideachd anns gach ní a chuireas sinn làmh ann.

Tha an itealaich a’ leigeil fhaicinn sin.
Tha dà itealaiche an ceartair a’ strith r’a cheile feuch co a’s giorra a ni an t-astar gu Astralia. Rinn fear mar thubhairt mi ann am beagan is seachd laithean e: tha fear eile air a shàil, agus e coltach gu’n toir e e sgonn math far na h-ùine. 

O shean ’n uair a bhiodh eilthirich as a’ Ghaidhealtachd dol do dh’Astralia. Bha trì miosan ’na thurus sgiobalta. Tha e an diugh air a chunntas ’na làithean.

Fras Rionnag.

Chi sinn gu tric, gu sònruichte air oidhche reothaidh ’s a’ gheamhradh, “Rionnag” a’ dol air imrich. Tha i ’g atharrachadh ait’ anns an speur, agus ni i sin le boisgidhean breagha, lasrach.

Ach an oidhche roimhe bha dearbh fhras rionnag againn. Bha iad cho tiugh ris na meann’-chuileagan an guirme nan speur, is shaoileadh neach gu’n cluinneadh e seòrsa de shrannd aca leis an astar a’ bh’ aca. Ma ’s ann air “imrich” a bha iad a dol feumaidh gu robh “Long Mhòr Eilthireach,” an cala faisg orra.

’S minic a bheir luchd sgil barail air na “rionnagan siubhail” so. Am beachd móran ’s e sgealbhan de reul a sgàin a th’annta. Tha iad a’ siubhal am fànus on là fhad ás ud air an do sgapadh iad. Tha iad ’uaithe sin air an slighe chruinn fhéin agus a’ tighinn an coimhearnsnachd na planaid so air am bheil sinne, daonnan mu’n àm so bhliadhna. Anns an t-siubhal a th’aca tha a leithid de dh’astar rompa ’s gu’n gabh iad teine ’n uair a mheileas iad ri àile na cruine. Sim am boisgeadh a chi sinn ’n uair a theid rionnag air imrich.

Tha rudan neonach a’ falbh mar so anns an fhànus gun chrioch anns am bheil sinn.

Tha e dearbhte gu leòir gur h-iomadh uair a thainig meall cloiche oirnn o na speuran. O chionn bhliadhnachan thuit meall an Amearaga anns an robh a suas ri ceithir tunna de chudthrom. Rinn i fior chrith-thalamhuinn ’nuair a thug i sad air a’ ghrunnd.

Tha a’ cheart rud so a tachairt o thoiseach an t-saoghail, agus ’s iomadh uair a dh’fhaodas e tachairt aig cuan far nach cluinnear guth air a leithid.

’S iomadh long a chaidh a chall ’s nach cualas guth riamh oirre, agus nach ’eil a cheart cho dòcha gur e “dreag” mar so a thainig orra ’s a’ chuir do’n ghrunnd iad.

Taghadh Pàrlamaid.

Tha fear a’ dol air aghaidh an ceartair an Cillmhàrnoig, agus ceithrear a’ sroineiseachadh an dubhain sluagh-iulaich. Bha latha ann agus bhiodh Toraich is Cuigsich an amaichean a cheile mar chait Chill-Choinnich aig àm sam bith, ach gann, cho math ri àm taghaidh, ged is ann an àm taghaidh a bu diriche a dh’eireadh friodhain orra.

Ach an taghadh Chillmhàrnoig cha’n aithnichear Tórach seach Cuigseach. Tha an dà bhuidhinn a’ tarruinn ceann an t-aon de’n aon amul. Tha a leithid de dhealachadh annta a nis ’s gu’n toir iad am chuimhne am bruadar a chunnaic am bard Eadailteach <eng>Dante<gai>, ann am “<eng>Malebolge<gai>”―coltas nathrach, agus coltas duine ’s iad a stialladh a cheile ann an dearg fheirg. Sheas iad greis a shealltainn air a cheile: thuirling meall de cheò trom, dubh, a nuas orra. Nuair a thog an ceò chunnaic <eng>Dante<gai> cruth an dàra creutair ag atharrachadh gu cruth a’ chreutair eile. Dh’fhàs an duine ’na nathair, is dh’fhàs an nathair ’na duine. Tha an diugh na Toraich ’s na Cuigsich air a cheart dòigh. Dh’atharraich iad cruth, agus tha iad air an aon amul aig taghadh Chillmhàrnoig.

Tha iad a’ dol an “guaillibh a cheile” a chum Saothrach a chur a stigh do Chillmhàrnoig, ged a tha Saothrach de’n fhior fhuil a’ seasamh air ceann na cuideachd e fhéin.

Tha “Duchailteach Albannach” a’ seasamh cuideachd, aig an taghadh so agus bidh e annasach fhaicinn co’d air a thuiteas an crànn, toiseach an ath mhios, ’n uair a theid croinn an taghiahd a chur.

Thug <eng>Baldwin<gai> fhein òraid cheudach seachad air an Di-dhealgaich an oidhche roimhe, ’s bha deagh sparradh innte do mhuinntir Chillmhàrnoig a chum MacLuinnsich a chur a stigh. Dh’innis e mu’n togail mhóir a thug an t-Ard Riaghladh do chosnadh na dùthcha ach cha d’innis e nach d’fharaich sinne dad dheth an Alba. Cha mhotha a dh’innis gu bheil tuathanich Shasuinn a’ faotainn airgiod éinich air son am barra, ’s gun an aon ruadhag a’ dol am pòca aon tuathanach an Alba. Agus ’s math a laigheadh eineach air ar n-iasgairean an àm a’ chradhail. Thug e am chuimhne an té rinn am bonnach ’s a dh’ith i fhéin e, agus ars’ a ban-choimhearsnach

“A Mhór a ghraidh, gur bonnach dhuit fhein e.
A Sheonaid eudail an d’fhuair thu mir dheth?”

Sin mar a dh’fhaodas Alba a radh mu thabhartachd an Ard Riaghlaidh.

Coltas Cogaidh.

’S fhad’ on a thuirt an seanair nach ’eil rud sam bith cho math a thogail pris an t-sreuda ri “cnàmhan cogaidh fad às.” Tha’n Roinn Eorpa troimh cheile gu mór an ceartair, agus neòil dhubha a’ chogaidh a’ direadh anns an speuran.

’S e a’ Ghearmailt a tha togail na h-aimhreit, ma’s ann gu aimhreit a thig i la-eiginn gu’n mhóran dàlach.

Tha a’ Ghearmailt a’ deanamh a mach gu bheil na rioghachdan eile a’ deanamh seòrsa de “Bhiodag na luatha” dhi, ’n uair nach leig iad dhi i fhein armachadh mar iad fhein, agus ise mar leanabh a bhiodh e cunnartach arm a chur ’na làimh.

An deidh a’ “Chogaidh Mhoir” bha na rioghachdan uile aontaichte air an armachd a thilgeil dhiubh uidh airn uidh, ach an àite sin ’s ann a tha cuid dhiubh, mar a tha an Fhràing fhein, móran na’s làidrichde na bha i an latha mór ud air an do sguir an cogadh bu mhotha a chunnaic an saoghal rimah. Tha sin a’ togail caitein air a ban-choimhearsnaich a b’abhaist a bhi cho uaibhreach.

Tha e togail caitein oirre cho mór ’s gu bheil i nis a’ cur an t-saoghail air fad gu dhùlain. Theid i na h-armachd da’n ain-deoin, agus sin far am bheil an cunnart: cunnart cogaidh nach robh riamh a leithid ann, air cho sgiorsach ’s gu’n robh an “Cogadh Mor” mu dheireadh a bh’againn.

Bidh e sgriosach a chionn gu’m bheil na rioghachdan uile cho math aig an tigh ’s an athar ’s tha iad air muir no air talamh tioram.

Rinn teachd na beairt-athair atharrachadh mór. Rinn e atharraichadh air an dùthaich so oir cha’n ’eil Breatunn tuilleadh ’na eilean is cuan mór ’g a dhion.

“Do” Agus “De.”

Tha mi’n déidh beachd atharrachadh air an dà roimhear so, gu seachd sònruichte an roimhear “de.” Bidh mi leis an sin an comaine sgoileir Gàidhlig sam bith a bheir barail air na th’agam ri ràdh.

Anns a cheud dol a mach tah an roimhear “de” air fhuaimneachadh le “d” chaoil―“<eng>je<gai>” mar gu’m beadh: mar choimeas “A h-aon <eng>je<gai> na daoine.” A nis cha chuala duine riamh a leithid sin de dh’fhuaim am beul Gaidheil aig am biodh Gàidhlig, agus tha sinn uile air ar mealladh ann.

’S e foghair chaol a th’ann an “e” anns an roimhear “de.” Air a shon sin tha a’ chomh-fhoghair (<eng>consonant<gai>) “d” air fhuaimneachadh leathann am beul an t-sluaigh. ’S e sin a threoirich na seann sgoileirean a chum “do” a sgriobhadh an aite “de” mar a ni sinne an diugh.

O shean, agus a’ dol glé fhad’ air ais an eachdraidh na Gaidhlig bha’n fhoghair “a” a’ seasamh air son “a” agus “e” agus “o”: sin mata a chur ’s gu bheil sin gu nàdurra a’ toirt fuaim leathainn do’n litir “d” anns an roimhear “de.” Tha leis an sin “do” na’s fhaisge air an fhuaim cheart, oir ’s e “o” ’s cha’n e “e” is coir a sgriobhadh: “do” cha’n e “de.”

Ach ’n uair a theid mi ’stigh le “do” an aite “de” cha’n ’eil an fhuaim aig “o” mar a chleachdais sinn i, anns an riochd-fhacal (<eng>pronoun<gai>) “do” mar a gheibh sinn e anns an ràdh “do thigh.” Tha iomadh fuaim aig “o,” am Beurla ’s an Gàidhlig. Gabh beachd air an fhuaim a th’aig “o” na facail Bheurla <eng>mother: brother: other.

’Se fuaim “o” anns facail sin is coir duinn a thoirt do’n “o” anns an roimhear “do” ’n uair a sgriobhas sin radh mar atha “moran-do-dhaoine.” (Cha chluinn sinn “de” (<eng>je<gai> uair air bith ged is e a sgriobhas sinn.

’S e na h-Eireannaich a thug dhuinn “do,” agus ’s iad a thug bhuainn e, agus tha mi ann am beachd gu robh an roimhear de’n cheart ghne ri “diubh” anns an ràdh,” cha’n fhaca mi a h-aon diubh.” No coltach ri “dheth” anns an radh “cha’n fhaca mi mìr dheth. Fuaimnichidh sinn uile na facail sinn, ach anns an roimhear ris an abair sinn “de,” cha chuala duine riamh am beul an t-sluaigh ach a’ cheart fhacal le “d” leathainn―“do” is fuaim “o” mar “o” anns an fhacal Bheurla “<eng>mother<gai>,” mar thubhairt mi cheana.

Bidh mì glé thoilicte beachd sgoileirean fhaotainn air a’ cheist annasaich so, a chionn cha’n eil “de” ’n ar beol uair air bith ged a tha e air ar pin.

Cha chuala mi rud riamh a thig cho searbh gu’m chlusan ri “’S a’ Chaisteal Nuadh, ’s an taobh tuath de Shasunn.” Tha e mi nàdurra.

Uamha an Dealbha.

O chionn còr mór is leth-cheud bliadhna bha tadhallaichean sònruichte a’ gabhail annais do dh’ioghnaidhean Nàdurra an eilean ud ris an abrar “Eilean Da Bhàrr,” am beul Loch Chille-Chiarain (<eng>Campletown Loch<gai>). Anns an rannsachadh a bh’aca thainig iad trasd air uamha. Chaidh iad a stigh innte. Sheall iad mu’n cuairt orra, agus iongnadh nan ioghnaidihean, gu de air an do rug an suilean, anns an t-seorsa shoillse a bh’ann ach dealbh air balla na h-uamhsa: dealbh oirdheirc―an “Ceusadh.”

Cha chuala duine riamh iomradh air an dealbh roimhe sud. Chaidh am “beag sgeul gus a’ mhòr sgeul” feadh an t-saoghail air fad. Bha’n dealbh air a dheasbud ’s na pàipeirean mar a h-aon de dh’ioghnaidhean an t-saoghail: mar na seann dealbhantan a chithear an uamhachan feadh na Roinn Eorpa: ’s an Spainte co-dhiubh: dealbhantan a chaidh a litheadh o chionn mhìltean bliadhna ’n uair a bha sinn am beachd gu robh sluagh na h-Eorpa ’nan daoine borba.

Am buinneadh an dealbh diomhair, coisrigte so do linn a dh’fhalbh o chian? Cha robh fhios. Mu dheireadh dh’fhuasgail dealbhadair òg an Ceannloch a’ cheist. B’ e fhein a rinn an dealbh. Rinn e gun fhios do neach e, ach cha do lughdaich an soilleireachadh annas anns an oidhirp a thug an dealbhadair òg. Bha riamh ’uaithe sin na mìltean a’ tighinn ’g a fhaicinn gach bliadhna.

Ach tha an obair fhinealta as a seargadh leis an aois, agus an lith air fas bàithte. Ach tha muinntir Cheannlocha air son ath-nuadhachadh, agus co thainig air bonn a chum sin a dheanam ach an dealbhadair fhein: Mac Fhionghuin: tha e ’na sheann duine a nis ach chuir muinntir Cheannlocha suim airgid air leth a chum ’s nach biodh a shaothair an nasgaidh tuilleadh.

Na Lachaidh.

(<eng>The Eider Duck<gai>.)

’S e “Lachaidh Cholasach” a their iad gu bithionta ris an tunnaig fhiadhaich so. Cleas a’ gheòidh fhein tha i mar a’s bithionta a toirt suas tuath oire ’san t-sàmhradh, ach tràth ’san fhoghar tha i tighinn air na sean chràidhean.

’S e eun fior mhath air son a’ bhùird a tha ’san Lachaidh agus tha na sealgairean daonnan glé dhichiollach air a lòrg.

Tha an Lachaidh―an Lachainn mar a gheibh i mu thuath―gu math lionmhor ’s an Eilein Fhada, oir gheibh i am pailteas tachdair na bhaghan fasgach, iasgach.

Ann an Eilean Héisgeir, cùl Uidhist-a-chinn-a-tuath b’àbhaist do’n oigridh cruinneachadh am beul an latha, air gob rudha, leis air a ghaoith. Mu’n àm sin de mhaduinn bidh na Lachaidh a’ togail ri cuan a dh’iasgach. Theid iad seachad dlùth air gob an rudha, agus mar sin gheibh na sealgairean an astar urachrach daibh.

Tha rian is riaghailt am measg nan sealgairean. A’ cheud fhear a thig, seasaidh e aig fior ghob an rudha,  mar sin gu an fhear mu dheireadh, ged a bhiodh fichead gunna ann.

’N uair a loisgeas a’ cheud fhear, leagadh e no na leagadh, tha e ’s a’ mhionaid a’ dol gu deireadh na sreatha gus an tig a ghrathuinne an rithist.

Glé bhithionta tha muinntir nan eileanan so, an doigh an urradh, an seagh, ri eunlaith fhiadhaich, air so annlan a’ gheamhradh, agus a chum deag ghabhail rompa a dheanamh, tha iad a’ sailleadh na h-eunlaith fhaidhaich so, ’s cha bhi iad gun deagh phoit theth, fad’ a’ gheamraidh: a’ sailleadh nan sgarbh cho math rìs an lachaidh.

An eileanan beaga faisg air cladach tha na sgairbh a’ laighe ’san oidhche ’nan ceudan. Ma tha an oidhche fiathail agus i dorcha sin àm sealg nan sgarbh, gun arm ach slachdan. Cha’n itealaich na sgairbh ’san dòrcha, agus leis an sin nithear sladadh gu leòir nam measg leis an t-slachdan fhein.

Ach anns an ùslainn bhios ann ’san dòrcha ’s minic a gheibh fear de na ’n deagh strac e fhein. Tha e ma dh’fhaoidte gu dichiollach a’ slaodadh sgairbh fo chnuac cloiche, ’n uair chluinneas cuideiginn a sporachail agus gheibh e strac an àite sgairbh. Ach air a shon sin tha’n tuimteamas air a ghabhail ’na fhio fhaladhà. ’S iomadh tuiteamas a dh’fhaodas eirigh mach a linn coach-chollaid de’n t-seòrsa.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 7 SATURDAY, NOVEMBER 4, 1933<gai>

AN TAIGEIS.

Le “FRAOCH.”

A’ Chlàrsach

Tha a’ chlàrsach air fàs gu math miaghar aon uair eile, agus móran bhan a’ teannadh rithe as ùr. ’S fhada o’n chaidh i a chleachdadh, agus bidh iomadh latha mór fada mu’m bi na clarsaichean, ùra a suas ri loinnealas is fìnealachd nan seann chlàrsaichean, fir is mnathan dhiubh: a chlàrsach, an inneal chiul air am biodh na bàird a cluich, ’n uair thigeadh òran ùr ceudach a beairt am macmeanmna.

Bu bhlàth àite suidhe an t-seann bhàird liath, glé thric fear siubhial, agus ach gann a cheart cho tric Eireannach, ann an tigh na céilidh, ’n uair a bhrosnuicheadh fuaim nan teud gu “horo-ghealaich” luchd na céilidh air uairean is an deòir a’ dórtadh o fhiso chreathnachadh ag eirigh a’ o fhacal ’s o fhonn.

Bha so mu’n d’thainig a’ Phiob Mhór gu’n inbhe ’s am bheil i an diugh’. B’ ann bho ’n chlàrsair a fhuaras an ceòl mór an toiseach, gus an do chuir a’ phiob mhàlaidh a’ chlàrsaich air chuil. Gheibh sinn ’s a cheòl mhór na facail “Taorladh” is “crùnladh,” mar ainmean air ruitheannan sònruichte ’s a’ cheòl. Tha daoine sgileil ag ràdh gur ann on chlàrsaich a fhuaradh na facail sin ge be bith c’aite am faighear am freumhan.

Bheir meuran an Taorlaidh ’s a’ Chrunlaidh air a’ phiob mhóir fuaim deilg na clarsaich ’n ar cuimhne, ’s na deilg sin a’ deanamh seórsa aileis air bilean ’n uair bhiodhte an comh-sheirm leis an t-seann inneil an “cumha” no an “caismeachd.”

Cha’n ’eil fonn an Gaidhlig nach toir a’ chlàrsach a mach ach tha móran nach toir siunnsair na pioba aghaidh orra. Tha sin a’ teagasg gu’n deach fuinn ar n-òran a dheanamh do’n chlàrsaich, oir tha fuinn aig a’ phiob de fhein a’ mhàin.

Bha ’n dà inneal chiuil ’g an cleachdadh rimah am measg nan Gaidheal ach mu dheireadh thall chuir a’ phiob, le bhi air ceann armailtean nan cinn fheadhna, ’s a’ cur coltas cho fearail air a’ phiobaire, a’ chlàrsach fo phràmh gu buileach. Bha a leithid de tharruinn anns a’ cheòl inich a thilgeadh na cnuic a nunn ’s a nall gu chéile ’s Mac Talla ag aithris gach meur a’ bualadh cho grinn air feadan.

I-Chaluim-Chille.

Bha oidhche shubhach aca an I an oidhche roimhe ’n uair a chruinnich an t-eilean air fad ann an talla bhig a chur urraim air a’ mhinistear, ri linn da tighinn dachaidh le mhnaoi òig.

’S e’ n t-Urramach Mgr. Mac Cùis a’ cheud mhinistear a thainig air ceann comhthionail do’n eilean ainmeil so on a chaidh an dà eaglais còmhla o chionn a suas ri ceithir bliadhna, agus a reir coltais tha e fhein agus a shluagh a’ tighinn gu math air a cheile.

’S e mar an ceudna a cheathram ministear suidhichte a thainig do dh’I o àm an “dealachaidh,” ann an 1843: seadh do dh’Ealgais na h-Alba.

B’e Mac Bheathain a’ cheud mhinistear suidhichte a rinn tigheadas an I o am an Ath-leasachaidh. An àm an “dealachaidh” thainig Mac Bheathain agus an roinn bu mhotha de mhuinntir an eilein a mach air taobh na h-Eaglais Shaoir, agus lion Mac Griogair crannag na seann Eaglais fad iomadh bliadhna an deidh an dealachaidh.

Roimh àm Mhic Bheathain b’e ministear Aspuill, Mghr. Dùghall is an rithis Mgr. Dòmhnull, a bhiodh a’ freasdal an gnothuichean spioradail do mhuinntir an eilein.

Cha bhiodh iad a’ tighinn do dh’I ach uair ’san ràithe, agus bhiodh gach pòsadh is baisteadh a’ feitheamh ris an tadhall.

Dòmhnach de na dòmhnaichean a bha Mgr. Dùghall an I mar so co bha ’s an t-sezrmon ach “Donnachadh Ban nan Oran,” ’s e air cuairt feadh Mhuile a’ reic a leabhraichean fhéin.

Tha coltach gur e sin a’ cheud searmon a chuala Donnachadh an I Chaluim-Chille”: tha e coltach cuideachd gu’n d’thug e dùsgadh am meanmnachd a’ bhaird, oir ’s ann air an turus sin a rinn e “Beannachadh I-Choluim-Chille.” Anns a’ bhàrdachd sin thug e iomradh air searmon Mhgr. Dùghaill mar so:―

“Fhuair sinn searmon deas uallamh,
O’n fhear a bha’n dé ’s a’ chrannaig,
’S chuala mi h-uile duine
Toirt uarraim do’n bheùrla chan e:
’S a nis on dh’eug Calum Cille,
’S nach bud ù dha fuireach ma’ ruinn
Tha aoibhneas air dùthaich Mhuile,
Dùghall a bhi’n àite Chaluim.”

Comuinn Cinn-dùthcha.

Tha gach Comunn Ceann-duthcha an Glaschu a’ dol ’na ghleus air son obair a’ gheamhraidh, agus a chum cur ma réir air son na coinneamh mhoir bhliadhnail.

’S e muinntir Ghearrloch is Loch-Bhraoin fhad ’s is fhiosrach mi a tha fosgladh caidreamhas a’ gheamhraidh. Air an sàil bidh na Sgitheanaich, le triuir Leathanach air an clar-fuinn: Niall Mac ’Illeathain, Catriona Nic ’Illeathain air nach lugha meas, agus Ailein Mac ’Illeathain, a tha tighinn a dh’aon obair a Muile air son a’ chruinneachaidh.

A reir iomraidh tha “Ailein Muileach” barraichte air duanagan. Cha robh e riamh an cruinneachadh a bu mhotha na ghleidheadh a h-aon de na tighean sgoil aig an tigh, agus tha e gu mór ri creideas nan Sgitheanach cothrum a thoirtdo dhuin’ òg mar so, tighinn an làthair sluaigh le’ thalantan.

Ach cha’n ’eil Comunn Gaidhealach an Glaschu nach ’eil coinneamh mhiosail aige cuideachd agus ’s ann daonnan air a’ mhios so a dh’fhosglar dorsan na céilidh.

Dh’fhosgail na Muilich e an oidhche roimhe agus bha cruinneachadh aca cho tlachdail ’s a tha sinn cleachte ri dol ’na luib.

B’e fior cheilidh dhùthchail a bha ’s a chruinneachadh shunndach ud, an “Aitreabh nan Gaidheal.” Bha piobaireachd is fidhleireachd is neo-ar-thaing òrain ann, agus cupa tea ’s am bonnach beag ’s an t-seann nòs.

Innis Choinnich

’S e “Innis Choinnich” a their iad ris an eilean iosal ghorm air cladach Ghriobhuin, agus am beul Loch nan Ceall air taobh an iar Mhuile.

Tha uachdaran ùr air an Innis a nis, <eng>Sir Harold Boulton<gai>, uasal a tha glé mhór aig Gàidheil, agus Gàidheil glé mhòr aige. Bidh e gabhail na cathrach aig a’ cheud choinneimh mhóir Mhuilich tràth ’s a’ bhliadhn’ ùir so tighinn.

Tha <eng>Sir Harold<gai> fior innich air ceòl is cànain na Gaidhealtachd ged is fior Shasunnach e. Buinidh e do cheanna deas Shasuinn, do Chent, far am bheil e glé choltach an do labhradh Gàidhlig an toiseach am Breatunn, ’s tha “Cent” fhein ’na dheagh amharus air an sin: “Cent”―ceann-tire mar gu’m b’eadh.

Faodaidh gu bheil gu leóir de dh’fhios fhior fhuil Ghàidhealach a’ ruidh an cuislean an uasail, agus gur e Nadur a bhi ’g e threorachadh a chuir ’s gu bheil de thlachd do Ghàidhlig aige.

Their ealdhanaich ruinn gu bheil a leithid de rud ann agus dol “air ais” gu’n cheud ghnè.

’S e eilean fior annasach a tha’n Innis Choinnich, far an robh Coinneach, fear de dhisteartaich Ithe, a’ cur suas.

Tha seann chladh, gus seann togalaichean ann, agus o chionn beagan bhliadhnachan bha àrsairean (<eng>antiquarians<gai>) ri móran rannsachaidh ann ach cha chuala mi guth air rud annasach sam bith a fhuair iad.

Cosnadh.

Tha builgeadh beag a’ tighinn an cosnadh a nis agus fear an sud ’s an so a’ togail uallaich bharr an àrachais.

Tha barrachd bhataichean a’ dol gu muir cuideachd ’s tha sin fhein a ciallachadh gu bheil malairt is comh-mhalairt eadar rioghachdan, agus ’s e sin aon rud is cìnntiche a chum rud a chur ’s a’ phoit.

Bha iomradh caithreamach feadh Ghlaschu air an t-seachduin so chaidh gu robh “Cunàrder,” mar a theirear rithe, ri dol air a h-aghaidh. Thug an uirsgeul togail mhór anns an luchd oibre a tha diomhaìneach o chionn bhliadhnachan, agus an urradh ris an àrachas ge boil leotha, ach thuit “dud is dad” nan truaghan ’n uair chualas nach robh ann ach sgeul gun bhungun bharr.

Tha an “534” ’na laighe mar sud fhathast, ’na cnamhsaich mhóir gun choltas làmh a chur innte. Na’n toisicheadh obair a rithist oirre cha’n ’eil teagamh nach toireadh i móran bharr na sràidean nach do chleachd riamh a bhith a falbh diomhaineach. Ach le goinnid an airgid tha e coltach gu faod am bàta so nach deachaidh na’s motha riamh gu fairge, bhi cho fad air na stocan ri “Airc Noah” fhein.

Dòrnaireachd

(<eng>Boxing<gai>.)

Tha na pàipeirean làn an ceartair mu’n chluicheachd bhruideil ris an abrar “dòirnearachd,” agus mu’n strìth a chum direadh anns an ealain a bha eadar Eadailteach agus Spàinteach an la roimhe. Ged a bhiodh da tharbh a’ dol an caraibh a cheile cha b’urrainn daibh bruidealachd a bu mhotha a nochdadh. Agus cha b’e sin uile e ach ged a b’e latha na Sabaid a bh’ann bha na mìltean cruinn a dh’fhaicinn dà fhamhair a’ dalladh a cheile anns a’ chaonaig.

Agus thachair so anns an am ’sam bheil sinn am beachd gu bheil sinn ’n ar sluagh oileintichte, cneasda.

Tha sinn co-dhiubh cho oileinichte ’s cho oileinichte ’s cho cneasda ’s nach leig sinn do dhà chù iad fhein a reubadh. Chuir sinn cùl ri “Cath nan Coileach” ’s ri cluicheachd bhrùideal de’n t-seòrsa, ach tha e laghail gu leòir dhuinn fhin dol ri doirnearachd a chum duais mhór airgid a chosnadh. Cha’n ioghnadh idir ged a thuirt am fear eile ann a h-aon de dh’uirsgeulan “<eng>Dickens<gai>,” nach eil anns an lagh ach an “dearg amadan.”

Cha robh dòirnearachd riamh ’na fior chluicheachd aig na Gàidheil, ged a tha cuid a’ togail rithe an diugh. B’e daonnan an claidheamh rùisgte a ghabhadh iad ’n uair a bhiodh “ceist r’a socrachadh” gu fearail, duineil. ’S nuair a chailleadh càraid an toistean cho mór ’s gu ’m b’i an claidheamh a bu bhreitheamh cha b’ann air son airgid a bhiodhte a’ dol don’ tuasaid, adch air son rud-eiginn a b’uaisle: gaol nighinne, dh’fhaoidte, no cliu a’ cheatharnaich fhéin, agus ’s iomadh gille sgairteil a chàill a dhùthaich air saillibh na h-amaideachd. Cha robh ’s a chluicheachd ach fior bhuamasdaireachd agus ’s math an ghnothuch gu bheil ar n-oigridh móran na’s glice an diugh.

An Uile-bheist.

Tha Uile-bheist Loch Nis beò fhathast, agus Breatunn o chluais gu cluais a’ gabhail annais do’n ainnmhidh uisge a bha tighinn beò cho mór air “burglaireachd,” fhad ’s a ni bradan is caoraich e. Tha coltach gu’n tog i a chaora bharr bruaich na h-aibhne no an locha ’s am bheil a dìdean aice, gun uimhir is “corra math agad” a radh ris a’ chiobair. ’S air son a’ bhradain ’s iomadh latha a chaidh iasgairean bochda dachaidh le basgaidean falamh.

Co-dhiubh a tha ’s nach ’eil a leithid de dh’ainmhidh an Loch Nis cha leigear a leas tuilleadh a bhi tilgeil air na Gàidheil gu bheil iad saobh-chreideach, gisgreagach. An deidh so faodaidh Breatunn air fad breith air làimh orra, agus na’s lugha magaidh a dheanamh air a’ “Mhaighdin Mhara” ’s air “Each-uisge” nan sgeul.

Còcaireachd.

Tha ban-chòcaire an ceartair a’ dol mu’n cuairt nan Eileanan Gàidhealach a chum “còcaireachd” a theagasg do na mnathan. ’S e’n rùn ’sam bheil i gu’m biodh barrachd rùin is barrachd ùidh ’g an cur am bidheanan nàdurra na dùthcha fhéin, agus móran na ’s lugha de bhiadh coimheach a bhi ’g a chur air bòrd: gu sònruichte bidheannan gléidhte: feòil is bradan is measan, bidheannan a nithear a suas an Amearaga air an dàra làimh ’s an t-Siona air an laimh eile.

Ge de sam bith àite ’sam bheil sluagh air an suidheachadh cha’n ’eil na’s fhearr a fhreagras orra na biadh na dùthcha sin fhéin, a chionn tha “Nàdur” a’ cur gach seòrsa beathachaidh is neart anns gach cinneas a fhreagras air càil an t-sluaigh.

Leis an sin cha’n ’eil ni a theid ’n ar beòil ’s a’ Ghàidhealtachd na’s fhearr na’m biadh a tha cinntinn air r machraichean fhéin, buntata is coerce is eòrna is seagal. Tha talamh is athar a’ cur na “beatha” nàdurra anns a’ ghràin. Tha’m bainne ’s an t-iasg ’s an fheòil air an amhuil cheudna.

’S e mar a tha a’ chùis an diugh gur e glé bheag de chinneas na dùthcha a chithear mnathan a’ cur air clar-fuinnidh. A mach o bhuntata, is iasg, cha’n ’eil ach gann an còrr. Cha’n eileas ’g a thogail, ged a bheir Tireadh, a reir a h-aon de dh’ollamhachan oilthigh Ghlaschu, an grain eòrna a’s fhearr ’s a’s beairtiche ’th’ air an t-saoghal. Ma dh’fhaoidte gu’n toireadh barrachd sgil air còcaireachd, mar tha bhan-chòcaireachd so cur roimpe, blas a’s fhearr air biadh fuinnte, ’s air eanraich de gach gné.

’S iomadh ceatharnach a thog “còcaireachd” ar mathraichean, ach air a shon sin thigeadh e do na Gàidheil dol beagan air an ais gun a seann chleachduinnean, agus barrachd barra de gach seòrsa a thogail mar a bha an seanairean ’s a’ seanmhairean a’ deanamh leis a’ chaibe is leis a’ chois-chruim: tuilleadh gràin de gach seòrsa a thogail: an t-seann t-sùisde a chumail a’ sgailceadh air an ùrlar-bhualaidh, agus àth id muileann a chumail a dhol fad gach geamhraidh.

Cha tog a’ Ghàidhealtachd gun teagamh mar astar de dh’uilearachd an t-sluaigh de bhiadh, ach am beagan a thogas i nach math, agus nach nàdarru do’n ghoil’ e seach am biadh a theid a thogial an Canada no ’s an Rùis, no ma dh’fhaoidte ann am Breasail (<eng>Brazil<gai>) far nach cuir talamh no athar a chàil ’s a’ ghràin a’ dh’fheumas sinn an dùthaich cho fada tuath, so far nach fhaigh beagan a gheibh sinn de’ cuid fhéin cha’n ’eil teagamh nach toir sgil air còcaireachd móran ìre ás, gun ghuthair na miasan ceudach a ghabhas deanamh air maorach is cinneas eile a’ chladaich.

[TD 5]

<eng>Uist and Barra<gai>.

“Tha e taitneach is tha e tlachmhor, agus tha e a’ toirt toileachas mór do luchd riaghlaidh a’ chomuinn so, a leithid de chruinneachadh ciatach fhaicinn an làthair an so. Is e cruinneachadh, àluinn, eireachdail a tha ann. Tha daoine an so as a h-uile cearn de’n Ghàidhealtachd, agus an ainm Comunn Uibhist agus Bharraidh, tha mise ag cur fàilte chridheil oirbh uile.” 

“Tha mi ag cur fàilt’ air sgioba Birlinn Uidhist is Bharraidh;
Fàilte air a h-uile aon tha maille ruinn.
’S i long is àille tha seóladh,
Ged a tha iad uile bòidheach:
De gach comunn ’si mo dhòchas,
Sèimh, dileas, mar bu chòir dhi.
Oigearan nach gabhadh ceannach,
An dealbh sin nach gabh malairt,
Spiorad beusach, glan ar sinnsearaibh,
Cumar beo a dheoin no dh’aindeon,
Nighneagan bòidheach, is mnathan,
Mar shiùil dhealbhaich, is gaisgich
Làidir, fhoghainnteach, is sgairteil,
Gus na raimh a chur na’s taise.
Stiuraidh sinn long gu fuaradh,
Air gach sgeir is roc mu’n cuairt dhi;
Is ma thig stoirm no fuathas,
Bheir sinn “na haf” dhi, ’s bheir sinn cuan dhi!
Cumaidh sinn Long Uibhist is Bharraidh
Air a linn gu ruige cala,
Acarsaid thiorail, thana;―
Sin mo dhùrachd, sin mo bheannachd,
Do’n h-uile fear no té tha ma’ ruinn,
Ann an Comunn Uibhist is Bharraidh!”


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 8 SATURDAY, NOVEMBER 11, 1933<gai>

AN TAIGEIS.

Le “FRAOCH.”

Comharran Na Sìde.

’N ar measg-ne, ’s an dùthaich so, ’se daonnan an t-sìd ceist cho cudthromach ’s air an toir sinn barail. Ma thachras sinn air a chéile air an rathad mhór, no feadh nan cnoc a’ ruarach nan caorach, no a chruidh a’ leantuinn an ionaltraidh ’s e a’ cheud cheist, “saoil an sil i”? no “saoil a bheil atharrachadh oirre”? A’ sealltuinn mu’n cuairt bheir gach fear a’ bharail, a reir gach comharra nàdurra ’s an do chuir e chreideas iomadh uair, agus a réir a bheachdsan, a bha glé fhior.

Tha comharran air leth aig fear a’ mhonaidh, ’s aig fear a’ chladaich. Chuir Nàdur sin annta, ach glé thric thig iad air a cheile a thaobh comharra no dha, mar tha mullach nambeann is coltas nan speur. Chi iad le chéile na neóil stiallach, pheallagach aig iathadh mu ghuaillean na beinne, ’s a snàgan gu socrach, a sios mu na h-aibhinnean: comharra an uisge ’s gun e fad as agus faodar sealltuinn ri atharrachadh gaoithe.

Ach aithneachaidh “fear a’ chladach” ― an t-iasgair ― atharrachadh na gaoithe ann am fuaim nan tonn, air an tràigh, no am measg nan sonna chlach. Ma tha na tonnan a’ tighinn gu tróm, socrach, lunndach gu cladach, ’s a’ bristeadh le bùirich thruim, tha gaoth ’n iar is uisge oirre, is mu’n teid e gu tàmh na h-oidhche chi e am bheil am bàta leis am bheil e togail a theaghlaich air a deagh ghabhail aice.

Ach ma bhios fuaim chruaidh sgalanta aca, faodaidh deagh fhiughair a bhi aige ri gaoth tuath is tioramachd.

Bheir an t-iasgair cuideachd deagh aidheam as a ghabhail a bhios air an iasg ’n uair a bhios e fada mach ’s a’ chuan a’ droghach, agus lunn tróm, tinn, ag udal a bhàta an àm a fanaidh. Mur a bi gean air an trosg, ach a’ cleasachd ris a’ bhiadh air an dubhan ’sa’ gnogach an speilteir (<eng>zinc<gai>) le shròin, faodaidh an t-iasgair a bhi sealltuinn ri atharrachadh side a dh’fhaodar a chumail aig baile car làithean.

An déidh sgonn math de shid thioram ghrianaich bhreagha, ma dh’fhairicheas an ciobair na runaichean a fàs bog fo chasan, uisge a rughadh as ùr a sgoltaichean nan creag, agus an sreud a’ cumail ris na glacan gu h-iosal, faodaidh a bhi cinnteach nach bi an t-uisge fad as. Air an làimh eile, ma tha an crodh a’ toirt a mach nam bearraidhean, bidh fiughair aige gu lean an tioramachd.

Tha Nàdur fhein a’ cur tuigsinn na side ’s an ainmhidh. Aithnichidh an t-ainmhidh air a chom fhéin gu bheil atharrachadh faisg’ air, agus ni e ullachadh air a shon, a reir fheuma. Tearnaidh am faidh ris an isleachadh a chriomanadh mu bhruachan na h-aibhne, ma tha sion oirre, agus nach iomadh uair a chunnaic sibh a’ mhuc a’ dol do’n chrò le làn a beòil de dh’fheur, no de chònlaich, a chum a fail a dheanamh seasgar. Tha sgeul air fear a ghabh comhairle na muice air an t-sion ri teachd, ’s a chuir e am feur fo dhion mu’n do laigh e. Bha gloinne-sìde riomhach aig a choimhearsnach. Cha robh droch ghealltanas aig a’ ghloinne is dh’fhàg e am feur ’s an achadh, agus mu’n d’thainig an latha thaom i, agus thug e iomadh latha mu’n fhuair e chuid fo dhion.

Am “<eng>Molindinar<gai>”

Tha fear pin gle ealanta, “<eng>J.S. Clarke<gai>” a’ toirt aidheam fior annasach a cuid de na seann ainmean mu’n cuairt Ghlaschu. O chionn seachduin no dhà thug e dhuinn brìgh ainm na h-aibhne a than is a’ ruith fo’n t-sràid gu h-iosal fo’n Eaglais Mhoir―“Am <eng>Molindinar<gai>,” agus thug e brigh an fhacail o’n Ghàidhlig, ged is iomadh far Gallda a dh’fheuch ri soilleireachadh a chur air an ainm gun an tadhall bu lugha a thoirt do sheann chànain na dùthcha.

’N uair a thuinich sluagh ùr ― na Gàidheil―air thigheadas ann an “<eng>Deschu<gai>,” no “Cathures,” no mu dheireadh an “Glaschu,” o’n is e sin an t-ainm mu dheireadh a fhuair an clachan beag a chinn ri ùine gu’n mheudachd ’sam bheil e an diugh, dhaingnich iad an toiseach iad fhéin gu diongmhalta ’s an dachaidh ùir.

B’fheudar a bhi faicilleach ’s an àm oir bha treubhan borb air gach taobh dhiubh deas air son leum orra uair sam bith.

Chunnaic an sluagh iomchuidh an t-àrdan a dhaingneachadh: dun a chur air a’ mhaoil a chum aite teichidh a bhi aca; agus air dion a chur air an sreud.Rinn iad sin agus bho’n àm fhad as sin theireadh iad “Maol-an-Dionairm” ris a’ cheart cnoc ris an abrar “<eng>Necropolis,” an diugh.

Chaidh am facal a shuimpleadh cho tric am Beurla ’san Laidinn, ’s gun fhios aig na seann sgriobhadairean gu de an taois a bha iad a’ fuinneadh, ach a’ toirt a h-uile h-aidheam a’ b’urrainn a’ “Maol-an-Dionairm.”

Buinidh an t-ainm do’n chnoc mata ’s cha’n ann do’n abhainn.

Bha Monchu (<eng>St. Mungo<gai>) ’na chill far am bheil an Eaglais Mhór an diugh agus b’e sin a chur ’s gu’n d’thainig “Glaschu,” an aite “<eng>Cathures<gai>” air a’ bhaile: Glaschu a’ ciallachadh, “comunn cairdeil, brathreachail.”

Aig a’ cheart àm so bha Calum Cille air cur suas ann an I, agus tha eachdraidh aig radh du’n d’ thainig e fhien is cuideachd do Glaschu a dhol an comhradh ri duine cho cneasda ri Monchu. Fhad’s a bha Calum is Monchu an comhradh diomhair air gnothuichean spioradail ghoid cuideachd Chaluim, tha e air aithris, molt air cuideachd Mhonchu.

Bha nàdur na creiche cho mor annta’s gu bheil e coltach nach b’urrainn daibh cothrum cho math a leigeal seachad.

An t-Samhuinn.

Air an tachairt so againn, a chuideachd, tha deagh àm sùnntach de’n bhliadhna seachad, “Oidhche Shamhna,” agus latha ’g a robh, bhiodh ar suilean glé mhùsgach an deidh caithream na h-oidhche. Ach ’s gann a tha cuìmhneachan fhéin air an t-seann lan-aighir an diugh. Dh’fhalbh na seann chleachduinnean leis an t-seann lìnn.

Thainig fàgail is mir-chath na Samhna a nuas chugainn o’n àm fhad as ud, mu’n d’fhuair eachdraidh fhéin facal a ràdh, ’n uair nach robh ach dà thràth anns a’ bhliadhna, Samràd (samhradh) is Gamrad (geamhradh).

Bha daonnan crioch a’ tighinn air an t-Samhradh air an latha mu dheireadh de’n Damhair, mar their sinn an diugh, agus air tighinn na h-oidhche, bha’n òigridh a’ toinndadh a mach gu’n h-uile seòrsa lan-aighir, agus cuid diubh glé chronail ged mar bh bhithionta nach robh guth r’a ràdh.

Anns a’ mhaduinn an lar-na-mhaireach cha bhiodh cairt, far an d’fhàgte i. Cah mhotha bhiodh crann-treabhaidh, no gle thric bàta. Bu tric a gheibhte le cheile iad anns a’ bhar-mhònadh gu seachd sònruichte na’m boidhte a’ cumail sùla orra―air bàta no crann, no cairt. Cha bhiodh fala-dhà sam bith aig an òigridh mur toireadh iad an car a cuideiginn, agus am fear aig an robh toil a chuid a bhi sàbhailte bha e fàgail gach ni aig roghainn na h-oighridh. Bha ach gann an t-srian air a tilgeil mu’n cluasan air an oidhche so air an robh an dùthaich a’ fagail beannachd aig an t-Samhradh gheugach ghrianach: B’e’n t-Samhuinn a bha ann an “Sam fuinn”―<eng>Summer end<gai>.

’N uair a bhiodh a “chloinn-ghillean” sgìth de dh’amalairachd feadh a’ bhaile ruigeadh iad tigh an sud ’s an so a chur a chòrr de’n oidhche seachad ri seòrsa subhachais eile: cluicheadchd is dannsa. Bha daonnan tigh sònruichte anns am biodh cleasan Samhna a’ dol air aghaidh, agus ’n uair ruigte tigh mar sin bhiodhte a’ losgadh nan cnò, agus a’ faotainn leannan do ghillean ’s do nigheanan. Bhiodh seann chailleach air choireiginn ’s a’ chuideachd a bhiodh a suas ri “tilgeil nan uibhean.” Leigeadh i an “gealagan” a ubh eireig ’s bheireadh i aidheam as gach car is lùb a bhiodh aig a’ ghealagan ann an làn gloinne de dh’uisge.

Leughadh a chailleach am fortan do ghillean is do nigheanan, ás an driomlaich a chitheadh i eadar i is solus a’ chruisgein, ’ga shniomh fhéin ’s a’ ghloinne.

Ach bi’n “fhuarag” cluich na cuideachd, a chionn mur a cuireadh an spàinn am fàinne, no am putan, no am bonn airgid nam beul, bhiodh deagh lan-beoil de dh’uachdar math aig gach aon a chuireadh spàinn fheòdair, no adhairc, do’n mheadair. An deigh gach cluicheachd a bhi seachad agus gach gille is nighean ’s am “fortan” nam broilleach “horo-ghealaich,” gus an eireadh grian fhann a’ gheamhraidh air binneanan loma, glasa, nan cnoc. Bha’n geamhradh a nis air mosgladh dàra tràth na bliadhna, agus ’s e sin a chur ’s gu’n abrar “gamhuinn,” ri laogh a theid a bhreith aon uair ’s gu’n tigeadh an geamhradh a stigh.

’S ann bhuaithe a dh’eirigh an ràdh a chluinneas sinn gle thric―“Oidhche Shamhna theirear gamhna ris na laoigh.” An diugh cha’n abair sinn gamhuinn ach gus am bi am beathach bliadhna a’ dh’aois.

Feamainn.

Cha’n ’eil móran talamhanta ’g a thionndadh ’s a’ Ghàidhealtachd an diugh, ach o chionn glé bheag bhliadhnachan air ais, cha robh cùil no oisinn an croit nach biodh a’ cur barra deht gach bliadhna.

Anns an seann amannan, mar a tha cuimhne aig gu leòir fhathast, ’n uair a bha atharrachadh suidheachaidh air luchd fearainn, is atharrachadh sealltainn rompa aca cuideachd a thaobh phrìsean is teachd-an-tìr, bhiodhte a’ toisinn air leasachadh ’uaithe so a mach ’s a nunn gu Nollaig. ’S an àm sin b’e feamainn thilgte mar a theireadh iad irs an fheamainn a gheibheadh iad iar a’ chladach ’s a’ gheamhradh, leasachadh cho beag dragh a thaobh cruinneachaidh ’s a bha fo’n làmhan.

Tha an fheamain ag abachadh dà uair ’s a’ bhliadhna, aig Bealltainn ’s aig Samhain, ach ’s e bàrr an t-sàmhraidh ’s an fhoghair a’s abaiche ’s is toraidhe a chum sùigh a chur san talamh. Leis an sin aon uair’s gu’m biodh am bàrr fo dhion: an coirce ’s an iodhlain, oir cha bhiodh morna dragha ’g a ghabhail ri feur cuir ’san àm, ’s am buntàta am pollaig, bhiodh na gillean a’ dol do’n “chladach fheamann” le’n cairtean, no le’n eich fo chleibh, na’m biodh an ceum rathaid tolgach.

Mu’n àm so bhliadhna daonnan, bidh an t-sìd bristeadh: bith stòirmeannan a’ cur a chuain troimh chéile, ’s an sin bidh an fheamainn a’ tighinn air tìr na maoimnean móra.

Bidh ùbraid a’ chuain a’ fuasgladh na feamna bho na creagan ’s e sin a chur ’s gu’n abrar “feamainn thilgte” rithe.

Anns na linntean a chaidh seachad bhiodh croitearan a’ leasachadh a’ ghruinnd cho dichiollach ’s gu’m biodh gillean ’s a’ chladach fheamna cho tràth ri trì uairean ’s a’ mhaduinn, a chum freagairt air an t-seòl mhara, agus sin rud air nach ’eil sgil aig oigridh an la-diugh. Dh’fheumadh gach fear a bhi’n àm a chum a chuid fhéin ded logamul a’ chladaich a cheapadh.

Glè thrice cha deanadh an fheamainn thilgte cobhair gu leòir air a’ chroitear. Mar sin an àm an earraich dh’fheumadh an croitear an fheamainn a ghearradh leis a’ choran agus dol astar ’g a h-iarraidh cuideachd. Leis an sin bha an seann chroitear a’ cur feuma air bàta cho math ri cairt is cléibh. Bu tric a thigeadh e gu calla ’s am bàta fodha gu’n bheul mhór, ’s an uair a bhiodh fairge chinn no fairge thaoibh ann, bha’n taoman ’g a chumail air shiubhal, anns a’ chliabh a bhiodh a’ deanamh “leaba-thaoim.”

’S e “barr-dearg” a theireadh iad ri feamain thilgte na Bealltainn. Cha robh uimhir a’ tighinn air tìr dhith, ach am beagan a bhiodh ann bhiodh e anabarrach gear sùghar agus bheireadh e shùgh an uine ghoirid.

Tha mi a’ tighinn trasd’ air an nithean so a chum beagan eòlais a thoirt do’n òigridh air cho saothrach ’s a dh’fheumadh an seanairean ’s an seanmhairean a bhi a chum a’ chiste mhine a chumail làn daonnan: ’s ’n uair a bhiodh i làn cha b’ann gun saothair ghoirt.

Paleastine.

Nach toir an ùbraid, ’s an aramach a tha’m <eng>Palestine<gai> an ceartair ’n ur cuimhne seann eachdraidh a’ Bhiobuill? Geatacahan Ierusaleim is Dhamascuis air an seisdeadh, agus luchd-dion nam bailtean sin a’ tarruinn an claidhnean no glacagan (<eng>triggers<gai>) an gunnaichean, a chun nan reubalach a chumail air falbh.

’S e <eng>Palestine<gai> fior dhachaidh nan Iudhach, ach chaill iad coir oirre o chionn iomadh ginealach, bho’n cheud latha a chuir na Rómanaich an cas air an fhearann. Cha robh na h-Iudhaich riamh ro mhath air gleidheadh an dùthcha r’a cheile, oir gheibhte iad a’ cur cloiche an carn gach dùthcha, ach an duthaich fhein, ged is iomadh euchd cogaidh a tha ra’n creideas fo thoisichean bho Mhaois is Iosua nuas.

Tha an t-Iudhach bochd a’ faireachdainn gach dùthcha ’s an cur e suas dìdeann, cumhann da, ’s tha e leis an sin gun dùthaich gun dachaidh air ainm fhein.

Tha a’ Ghearmailt, a chuidich e a chur air a casan leis gach seòrsa ealain air an gabh ainm toirt, a’ cur cùl an diugh aris, agus tha esan, mar a’s bithionta a’ cumail suil an eilthririch air an t-seann dùthaich air an d’fhàg a sheann dìlsean eachdraidh a tha agus bhitheas ainmeil gu bràth.

Tha e deanamh sin gu riaghailteach, oir cha’n fhaod e cas a chur air tir gun deagh chalpa a bhit ’na chuideachd, a chum ’s nach bi e an eisimeil na dùthcha ais son a loin.

Tha <eng>Palestine<gai> car fo comharaich Bhreatuinn, agus tha Breatunn an earalas air Eilthirich a thig lom, falamh.

An la roimhe fhein thilleadh gu <eng>Port Said<gai>, ’s an Eipht, long anns an robh naoi ceud eiltihreach a chionn nach robhas ullaichte rompa am <eng>Palestine<gai>.

Tha seann dùthaich nan Iudhach am mèin nan Abarbianach, agus tha eud mór air an t-sluagh bhorb so ris na h-Iudhaich a bhi tilleadh do Phalestine aon uair eile, ged tha sin mar a “ghealladh daibh.” Bidh na h-Iudhaich a nis a’ dol ri àiteach mar a bha’n dìlsean o shean, agus ma dh’fhaoidte gur fhèaird an t-seann dùthaich sin, oir bidh iad uidheamaichte anns gach goireas a bhuinneas do dh’oibreachadh fearainn.

Uile-Bheist Loch Nis.

Tha sgeul neònach r’a h-innseadh air dà sònruichte am bliadhna: Loch na Sùla an Eirinn, agus Loch Nis an Alba againn fhin. Thatar a’ faicinn uile-bheist uamhasach ann an Loch Nis fad’ an t-sàmhraidh: beathach oillteil ’na choltas, agus cho sgriosach ’s gu’n toir e caora bhar bruachan an locha a cheart cho sgiobalta ri cat a bheir ionnsuidh air luch. ’S ann a bha na sgeòil a tha sinn a’ cluinntinn an sgeul a bhiodh a’ toirt air an fhalt eirigh air ar cinn ’n uair bah sin n ar cloinn.

Ach tha rud eiginn annasach co-cheangaile ri uir-sgeul Loch na Sùla an Eirinn. Rinn na loch cleas Dhùbhaitaich Mhic Dhùbhatain air an t-sluagh a bha’n còmhnuidh mu’n cuairt air, agus a thug iomadh tràth bhreac as: ach aon latha sònruichte o chionna ghoirid rinn an loch car mu thom air daoine a bha cho fad ’na eisiomail: dh’fhàg na h-uisgeachan an sealladh ach gann an aon oidhche. Thug a’ mhiorbhuill so iomadh seann sgeul an cuimhne an t-sluaigh. Chuimhnicheazdh gu’n d’thugadh “Loch na Sùla” air an loch so a chionn gu’m b’e “Balor na Droch Shùla” a lion e bho thoiseach, le uisge a shùl fhein: “Balor nam Beimean Cruaidh,” mar a’s tric a gheibh e am beul aithris na h-Eireann.

O chionn bheagan làithean thug fear de phaipeirean Ghlaschu deagh bharail air “Uile Bheist Loch Nis,” agus sin gur e stoth (<eng>steam<gai>) a’ tighinn o mhaoimnean, a’ sgoltadh an grunnd locha, agus a’ cur an uisge troimhe cheo cho mòr ’s gu faic macmeanmna an neach a tha’n lathair na h-ùbraid dearbh choltas ainmhidh air na marannan uisge a dh’eireas a suas, an aobhar do’n mhiobhuill.

Tha ceist gu math annasach ceangailte ris an dà loch: ceist annasach ann an sgoil-thalamhuinn (<eng>Geology<gai>) oir cha’n eil sion mi-nàdurra mu’n cuairt orra. ’N uair a thràigheas “Loch na Sùla” fhein ’s nach fhaicear sion air a ghrunnd ach poll, agus iasg marbh, chithear toll mòr air cuna sùla na fhior ghrunnd. ’S e so a chuir “Loch na Sula,” air, ’s rinn macmeanmna an c	òrr. ’S è an toll so a tràghadh an locha, aig amannan sònruichte, ’n uair a bhios troimh cheile air choireiginn am bolg na cruinne.

O shean bha daoine a’ sealltuinn air lochannan ’s air aibhnichean le sùil gu math saobh-chreideach, gisreagach. Bha iad ionn’s ag aoradh dhaibh. ’S e sin a chuir ’s gu bheil lochannan is aibhnichean am bitheantas air an ainmeachadh air diathan is ban-diathan. Bha “dé” aig an seann Cheiltich ris an abrad iad “Neas.” ’Uaithe-san thainig Loch Nis―“Nis,” an ginteach (<eng>genitive<gai>) aig Neas.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 9 SATURDAY, NOVEMBER 18, 1933<gai>

AN TAIGEIS.

Le “FRAOCH.”

A’ Choille Chaoil.

Chuir “Oidhche Shàmhna” seachad a’ “Choille Chnò,” ach ’n uair bha sinn air fad beagan na b’òige na tha sinn an diugh, bu tric a chluinneamaid iomradh air a’ “Choille Chaoil.”

’S e “caol” a theirear ris na slatagan caola, callduinn, a chithear a’ cinntinn anns na preasan. ’S e cinneas aon bhliadhna a th’annta, agus a thaobh iad a bhi cho bog, maoth, tha iad freagarrach air deanamh chliabh.

Cha’n ’eil móran sgil aig oigridh an la-diugh air “caol” no air “cléibh,” ach ri linn òigh móran againn, cha robh baiel beag no mòr nach biodh feadhainn ann a bhiodh daonnan a’ cur ùidh ann a bhi deanamh chliabh: dìreach mar a bha feadhainn a bha suas ri tàilleireachd, ’s ri cùpaireachd, ’s ri grèusachd, agus mu’n àm so bhliadhna chìte daonnan beagan ás gach baile dol do’n “Choille Chaoil,” ’s cha bhiodh fear nach tilleadh, an dorcha nan tràth, mar theireadh iad, le eallach a dhroma de’n chaol.

Ach cuimnich nach robh an “caol” deas air son a chur an gréim an latha ’thigeadh e as a choillidh. Cha robh, no rud coltach ris. Bha oileineachadh sònruichte aige ro dol troimmhe, mu’m biodh e “caoin” gu leòir air son a chur an gréim.

Anns a’ cheud dol a mach bha e ri chumail am bogadh anns a’ bhaca mhònadh, no ann an lón ari choireiginn, fad làithean.

An déidh sin bha e ri thioramachadh gu math, agus an sin r’a sgriobadh gu fìnealta leis a’ chuirc, gus am biodh gach slat dheth cho mhìn, ghlan, ri bogha fìdhle.

Bha an sin “figheadair nan cliabh” a’ càradh pluic air an ùrlar: a’ stopadh nan taobhan ann mar chrann-deibhle, agus an sin bha’n iomairt a’ tòisinn: slat an deidh slaite ’ga figheadh gu grin mu na taobhain agus glé thrice am figheadair ag innseadh sgeoil, no ag eisdeachd ri té, o h-aon de’n luchd céilidh. ’S iomadh céilidh shùnndach a shuidheadh mu’n cuairt na cagailt, anns an oidhche fhada, gheamhraidh, ’n uair a bhiodh fear an tighe gu ciuin socradh a’ cur luib an deidh luib mu na taobhain, ged corr uair, ’n uair a sguireadh ceòl is sgeul ma dh’fhaoidte gu’m biodh e toirt seachad gearraidh an déidh gearraidh ri bearadaireachd a chum conais a chr air le fior fhaladhà.

’S am Fraoch Sìomain.

Cha’n e mhàin gu robh a “Choille Chaoil” a’ cumail seann laoich na Gàidhealtachd air falbh ’s an oidhch’ fhada, gheamhraidh: bha am “Fraoch Sìomain” a’ tagar a chuid fhéin de’n “chalanas” ma cheudaichear dhomh “calanas” a chleachdadh ri figheadh chliabh is siomain. ’S iomadh sgeul shunndach aighearach a dh’innseadh “figheadair” an t-siomain ’na shuidhe ’s a’ chuaich ris am biodh lub an deidh luib a’ dol am feadh a bhiodh am figheadair a’ toirt seachad sgeoil annasaich air an Fheinn: no mu a thursan fhéin ’na oige, do dh’iomadh baile puirt an Eirinn, ’n uair a bha barrachd “trogain” eadar Eirinn is a Ghaidhealtachd na th’ann an diugh.

Ach ’n uair a tha mi bruidhinn air a’ “Choille Chaoil” ’s air an “Fhraoch Shìomain” tha mi buileach air tir-mór. Tha cleachdainnean daibh fhein aca ’s an Eilean Fhada, far nach ’eil coille a’ cinntinn. Ach ged nach eil chunnaic mis’ iad a’ deanamh chliabh cho grin sgiobalta ri aon chliabh a chaidh a dheanamh riamh air caol, ged nach biodh e cho mairsinneach, air na cuiseagan ruadha a bhiso a’ cìnntinn annss an dail eòrna, no anns an dail choirce.

Agus an ait’ an fhraoich, ’s ann mar a ’s biothanta air muran na machrach a ni iad sioman a chum na tighean ’s nam mulan a thughadh.

’S an oidhche fhàda, gheamhraidh ’n uair a theid na gillean air chéilidh ’s gann a bhios fear dhiubh gun achlasan de mhuran ’s cha chuir e uine an dolaidh an tigh na céilidh fhéin.

Innsidh e sgeul is seinnidh e òran is eisdibh e riutha, le cheile, agus fad na h-ùine a’ cheirsle shiomain ag at ’s ag at.

Ach b’e am biothionta an sioman cail air an deanadh iad na seorsa phocanan ris an abradh aid “plàdaichean,” a bhiodh iad a’ toinneamh mar so.

Bha am “phlàda” anabarrach goireasach a chum gleidheadh an t-sìl: agus a chum dion a chur air am bàta no an cairt, an àm dol do’n mhuilleann, oir drùchdan uisge cha rachadh troimhe.

An Geamhradh.

Tha sinn a nis air stairsneach a’ gheamhraidh agus ’s e tha ’na ceist aig gach duine thacras ort, air rathad mor no sraid, “saoil gu de’n geamhradh a bhios againn, an deidh a leithid de shamradh cho ceudach?”

A thaobh so their cuid gu’m bi i cruaidh, ’s their cuid gur ann a bhios againn geamhraidh ciuin, socrach.

Ach tha e ’na sheòrsa creud aig móran gu’m faod daonnan fiughair a bhi againn ri geamhradh cruaidh―sneachd is reothad―an déidh sàmhraidh cho anabarrach teth ’s a bh’againn air a’ bhliadhna so: oir a mach on bhliadhna 1911, cha robh, a réir luchd eolais a tha gleidheadh beachd is air dol na sìd, a leithid de shamradh againn.

’Se’n comharra a bheir seann daoine dhuinn, daoine pongail a bhios a’ gabhail beachd air na siontan o nithean nàdurra, agus a tha mar sin a suas ann an speuradaireachd, gu bheil “Nàdur” daonnan ag ullachadh air son chreutairean fiadhainn na machrach, agus ’n uair a chithear gach craobh is dris is gach cinneas a thilgeas meas, a’ cromadh fo’n uallach, faodaidh sinn a bhi sealltainn ri geamhradh cruaihd, crannach, garbh.

Am bliadhna cha’n ’eil coltas gu’m bi dì air creutairean a tha’n urradh rig ach ni a chinneas air craoibh no air dris, agus ma than a speuradairean fior, faodaidh sinn sealltainn ri gu leòir de shneachd is de reothadh mu’n tèid a’ bhliadhna na tigh.

An Uile-bheist.

Tha’n “Uile-bheist” ’n ar cuideachd fhathast ach thatar a’ tighinn gu beagan toinisg mu deidhinneamh, agus a dlùthachadh air a’ cheart bheachd a thugadh seachad am measg na “Taigeis” cheana. Ach air an tarruinn so ’s e bàta ’th’ann, agus a beul foidhpe, no ma’s e a’s fhearr a thuigeas sibh, a dhruim as a cionn.

A réir na beachd a thug cuideiginn do a h-aon de phaipeirean Ghlaschu bha’m bata air grunnd an locha―Loch Nis gun teagamh―o chionn cha’n ’eil fhios gu de’n ùine, ach a thaobh uisgeachan an loch a bhi cho blàth, ceanalta, haidh a gleidheadh r’a chèile gus an so a chum an dùthaich a thionndahd bun as cionn ’s i air fàs ’na h-uile-bheist a bhuinneadh do’n t-seann t-saoghal: té chuir an tuil as a déidh ma dh’fhaoidte.

Co-dhiubh thug i fearas-chuideachd gu leòir dhuinn, an iubhrach so a dh’fhàs ’na h-uile-bheist cho mór ’s gun sgobadh i caora bharr bruachan an locha a dheanamh tràdh bidh oirre.

Mar a thuirt an “Taigeis” cheana cha’n ’eil aon uile-bheist, no eile-bheist, an Loch Nis, no ann an loch eile: ged a dh’fhaodadh iad a bhi ann “o chionn fhad’ an t-saoghal,” mar a theirear ri uine fhad as. ’S dòcha gu mór e bhi gur e ceist glé annasach ann an “Sgoil-thalamhuinn” (<eng>Geology<gai>) a th’ann an ceist na h-uile-bheist―stoth a cridhe an t-saoghail a brùchdadh a nios triomh’n uisge.

Cluinnear tuilleadh mu deidhinneamh fhathast.

Facail Ura.

Tha a leithid de ghnothuichean ùra a’ tighinn oirnn a nis, ’s gu’m bheil e muigh againn ainmeanan ùra a thoirt orra ’n ar canain fhèin. Tha na h-Eireannaich a’ dol glé sgiobalta an dàil rudan mar so, mar tha “craoladh,” air “<eng>broadcasting<gai>,” is “guthan” air “<eng>telephone<gai>,” ach nam paipeirean naidheachd gheibhear facail glé thuathal aca. Gu de mar a chordadh e ribh rud mar so fhaicinn ’s an “Taigeas”?

“Ta na fermoiri a’ dol a steach an nithean politeigeach a chu’m ’s gu’m biodh barrachd seansa aca air cuisean a’s fearr.”

O chionn dòrlach bhliadhnachan bha comunn ann a bha cruinneachadh aig amannan sònruichte a chum facail ùra fhaotainn air gnothuichean ùra. Thainig an “didhealgach” ás a shaothair air son “<eng>wireless<gai>,” agus “sluagh-iuil” air son “<eng>politics<gai>,” agus co their nach eil iad cuimseach mur tig e fhein air aghaidh le facail a’s fhearr ’s is freagarraiche?

Tha “<eng>telegraph<gai>” is “<eng>steamboat<gai>” ’n ar beoil gach àm gun atharrachadh fuaim, ach their sinn “cùbaid” ri “<eng>pulpit<gai>,” agus seomar ri “<eng>chamber<gai>.” Car son mata nach cleachd sinn facail Ghàidhlig no co-dhiubh facail air deagh bhlas na Gàidhlig air “<eng>aeroplane<gai>” ’s air “<eng>submarine<gai>?”

’S math an gnothuch nach robh sgoileirean an la-diugh an làthair an àm eadar-theangachadh a’ Bhiobuill, no cha’n ’eil fhios gu de’n cruth anns am faigheamaid “<eng>Mount of transfiguration<gai>” an aite “Beinn a’ chruth atharrachaidh.”

Gisreagan.

Eadar a h-uile ionnsachadh is fòghluim a th’againn ’s an deidh gach soilleireachadh a fhuair sinn air nithean anns an robh sinn an dorchadas, tha sinn an corra rud cho fad air ar n-ais ’sa bha’n sluagh o’n do shiolaidh sinn, ’n uair bha iad air lorg an tiguir, ’s na leòghainn, a chm am fuadach air falbh on t-seilg a rinn iad, ma dh’fhaoidte eilid no bó fhiadhaich, o’n nach robh dòigh no innleachd aca fhein air feòil, no sithinn fhaotainn: ’s ’n uair nach robh de thigheadas aca ach an uamha no am pubull.

Tha sinn fhathast cho lan de ghrisreagan ’s a bha iadsan anns an am aineolaich ud.

Tha gu sonruichte iasgairean is seoladairean anabarrach gisreagach. An diugh fhathast cha toigh le iasgair bun-choimhearnach shònruichte a thachairt air ’s e dol a dh’ionnsuidh a’ bhata a chum dol gu muir. Cha bhiodh rath air an latha sin. ’S iomadh nuair a thachair a’ cheart chailleach roimhe air.

Cha robh rud a bu lugha air iasgair na cuideiginn a ghlaoidh as a dhéidh ’s e dol gu cladach. ’S iomadh iasgair a thilleadh dhachaidh ri linn drideirt de’n t-seòrsa sin, air son an tigh fhàgail as ùr.

Chuala mi iomradh air iasgair sònraichte a bha cho gisreagach ’na dhòigh ’s gu’m biodh balaich a’ glaoidh as a dhéidh a dh’aon obair air son faladha. Gach uair a chluinneadh e glaodh as a dhéidh bha e ’s a’ mhionaid a’ cur mu’n cuairt ’s a’ tilleadh dhachaidh ’s a falbh as a shuidhte a rithist. ’S iomadh uair a chaill e seol mara leis an amaideachd sin. Ach bha’n creidimh so air a dhinneadh cho daingean ann ’s nach gabhadh e cur ás.

Tha an rithist móran fhacal air an toirmeasg ’n uair a than each ag iasgach. Cha’n fheum tha beathach a ràth air ainm. Ma dh’eireas ròn faisg air a’ bhàta cha’n ’eil math dhuit “ròn” a radh, ach “fear a’ chinn mhaoil.” Mar an ceudna a’ bhó ’s an t-each. Ma thigear gearr air an t-seann chreud so tha cho math a’ chruaidh a thogail agus tilleadh gu cala.

’N uair a tha thu ’g iasgach air “cruaidh,” mar a their sinn ris a’ mheall chloiche a ni ait’ acrach, ’s gu’n tig fodhad ait iasgaich atharrachadh, cha’n fhaod thu am bàta a thoirt mu’n cuairt an aghaidh na gréine. Tha sin air a thoirmeasg le guin. ’S tric a bheireadh balach an iubhrach mu’n cuairt “le mullach mollachaidh,” mar a their iad, an àite “faladhà,” am bata an aghaidh na gréine, a chum maghar a thogail air na seann laoich, ach ’s mall a ghairdeinean a’ deanamh fodha, ’n uair a mhothaichear da.

“An car a theid ’s an t-seann mhaidte bidh e searbh ’thoirt as” tha’n sean-fhacal ag ràdh, agus chithear an fhìrinn a th’ann gu soilleir ’n ar gisreagan. ’S iomadh bodach is cailleach a chluinnear ag ràdh gu beag riutha fhéin an àm cur a mach a’ chruidh as a’ bhathaich ’s a’ mhaduinn, “mach ’s is tigh sibh”: “mach ’s is tigh sibh.” Tha mar gu’m biodh na facail a’ seunadh an treuda.

Ach cha’n eil na Gàidheil air leth air sluagh eile an t-saoghail a thaobh a bhi gisreagach. Tha na Goill a muigh ’s a mach a cheart cho gisreagach.

Nach minic a chunnaic thu nna tuiteadh meatag ás làmh nighinne gu’m feumadh cuideiginn eile a thogail. Cha bhiodh e rathail do’n nighinn fhein a’ togail.

Tha muinntir Ghlaschu againn fhìn a’ cunntas coiseachd fo fhàradh mi-fhortanach. Gabh beachd an àm falbh na sràide ’s ma chi thu fàradh mór, fada ’na sheasamh ris a’ bhalla, chi thu cuideachd gach duine a’ dol bharr an rathaid seachad air, seach coiseachd fodha, agus rathad reid glan rompa.

Tha na h-ioraltan so ’na ghnè annainn. Thainig iad a nuas oirnn cha’n ’eil fhios de cho fada, ach tha sinn a’ leantuinn riutha gu bàigheil.

Radain.

Tha faoighid radan fhéin air ar clar-cluicheachd a nis, agus a réir a chuiridh bha sluagh na dùthcha air fad ri tionndadh a mach le’n cuid àrm Diluain so chaidh. Tha na creutairean grannda, fiaclach, so air fàs cho mìlteach ’s gu’m bheileas air latha sònruichte a chur a mach air son cur ás de dh’uimhir ’s is urrainear diubh.

Bidh daonnan iomradh anns na paipeirean air an thuiteas de’n fhiadh chabrach, air latha na faoighid, agus bidh e annasach a chluinntinn gu dé an aireamh a thuiteas dhiubh an dìg, ’s an guitear, gun ghuth air na theid a ghlacadh an rib mu’n cuairt a ghearnail mhine, no air na thuiteas ’s an iodhalainn an àm cur a stigh nam mulan.

Ach cha dean feum air an fhear fheusagach, ach “piobaire breac” a thionndaidh a mach a rithist.

Spotan Na Gréine

Bidh speuradairean aig ‘amannan sònruichte a’ deanamh a mach spotan dubha air a’ ghréin. Tha iad a’ falbh ’s a’ tighinn, glé shuidhichte ach cha d’rinneadh a mach riamh gu de is fior chiall daibh, no am bheil cumhachd aca air an t-sìd air “phlanaid” so air am bheil sinne.

Tha na “spotan” so air tighinn ris an ceatair, agus tha speuradairean le gloinneachan cho cumhachdach ’sa fhuaradh a mach riamh, a’ dol a thoirt oidhirp air gnè, no ciall, nan “spot” fhaotainn a mach.

Tha iad ’g an nochdadh fhéin air oir àrd na gréine, agus mar a’s dluithe a theannas iad ris a’ chrios―crios meadhoin na greine―’s ann a’s lionmhoire iad.

Tha iad am bithiontas a’ toirt aona bliadhna deug air an cuairt, agus aig amannan, ’nan siubhal, bidh mar a their iad, stoireamanan dealan-stuth feadh an t-saoghail agus tha sin a’ cur troimh’ cheile ann an innlean a tha an urradh ri dealan-stuth mar atha an “guthan” (<eng>telephone<gai>) an didhealgach (<eng>wireless<gai>) agus “<eng>telegraph<gai>.”

Aon rud a thugas an aire, ’s e gu bheil lochanan sònruichte ’s an Aifrica anns am bi an t-ùisge ag eirigh, ’n uair a bhios spotan an àirde an cumhachd. Tha luchd sgil a’ deanamh a mach gur e an t-uisge a tha taomadh air beanntan ceudan mile air falbh as aobhar da sin, agus ’s e’m barail gur h-e- na “spotan” a bhios a’ toirt an t-atharrachadh sin ansn an t-sìd.

Ach ma tha buaidh sam bith aig na “spotan” air an t-sìd idir ’s ann mu’n “chríos-mhedhaoin” (<eng>equator<gai>): cha’n ’eil sion a’ tachairr tuath no deas.

Co-dhiubh bihd e glé annasach a chluinntinn gun móran dàlach gu de na beachdan ùra a bhios aig na speuradairean a tha cho dichiollach a’ faire.

Comh-bhoinn Annasach.

Tha coltas cosnaidh ’s an amharc a nis. Tha an dà chomunn-luingearachd a’s mò am Breatunn an rùn an cuid shoithichean is calpa a chur còmhla a chum oibreachadh mar aon chomunn agus a chum malairt a Chuain-t-Siar a bhuidhinn a rithist.

Aon rud a thig as a’ chomh-chòradh, ’s e nach fhada tuilleadh gus an cluinnear na h-uìrd a’ gliongail air cliathaichean na 534, agus na ceudan a tha falbh nan sràidean, diomhaineach, ’nan aodach obair a rithist.

Bheir so sparradh do dh’iomadh seòrsa cosnaidh. Bidh am marsanta ’s am feoladair, ’s an greusaiche, ’s an tàilleir, a’ togail orra, ’s an cuinneadh ’g a iomlaid thall ’s a bhios an teas na malairt.


[TD 2]

<eng>THE GLASGOW HIGHLANDER<gai>,
GAIDHEAL GHLASCHU

<eng>Vol. 1, No. 10 SATURDAY, NOVEMBER 23, 1933<gai>

AN TAIGEIS.

Le “FRAOCH.”

Tosd “Na Da Mhionaid.”

B’e Di-sathuirne so chaidh, an aon la-deug de’n t-Samhuinn, latha sònruichte an “t-Seasaimh Airm,” an latha, ’s an uair, air an do sguir gu h-obann, an cogadh a bu mhotha, ’s a bu sgriosaichte a bha riamh air an t-saoghal, agus a lean air a’ chasgradh fad cheithir bliadhna, gun fhois gun iobradh do’n t-saighdear bhochd.

Air mullach na mionaid, agus aig aon uair deug, uair an uaireadair roimh mheadhon latha, sguir an ùbraid. Chuir an saighdear, le taingealeachd, a ghunna meirgeach air a’ ghuala: theirinn a’ bheairt-athair gu talamh: sguir mother nan gunnacha’-móra: sguir cuideachd an sonnadh an reubainn: agus fada thall a measg nan cnoc Mac Talla nan creag ag aithris gu fann, an rain mu dhireadh a thug na gunnachan asda.

Bha crioch air a’ “Chogaidh Mhór,” agus cha robh tuilleadh ach bantraichean a’ caoidh am fear: màthraichean a’ gul air son an cuid mac, agus dìleachdainn a’ foighneachd cuin a thilleadh an atharaichean o’n “bhlar.”

Thathas fhathast a’ cumail cuimhne air an latha mhór ud. Tha co-latha an t-seasaimh airm ’g a ghleidheadh gu sòlamte, cho solamte ’s ’n uair a bhuaileas an clog “tosd na da mhionaid” gu seas gach neach a th’air rathad mór, no air sràid: an coisiche air a cheum seasaidh e, agus an carbad, mu’n tionndaidh an roth òirleach. An cairtear a’ seasamh an ceann an eich gu séimh, socrach, sàmhach. Cha’n ’eil ni a’ gluasad: cha chluinnte fad na “da mhionaid,” ach torman na gaoithe ris na h-oisinnean, no rùbail nan tonn ’s a’ chladach. SITH! Shaoileadh neach gu’n gabhadh an t-samhchair làimh-sechadh, oir na lìnn chìte ann am meanma, mìltean clach chìnn, fliuch le dealt na h-oidhche; cuimhneachain bhuan air na laoich a thuit a’ seasamh an dùthcha.

Ach thainig “tosd na da mhionaid” gu crìch, agus thoisich ùbraid an t-saoghail a rithist: ach a’ bhantrach a chàill athair a cloinne, agus a’ mhathair a chàill a cuid mac, tha sgoch an t-saighid air ùrachadh ’nam broillichean. “Tosd na da mhionaid!”

Ach a nis, am bheil feum sam bith anns t-seòrsa “phàganachd” so? an latha “Chuimhneachain”? An cum e cogadh eile air ais? Am bheilear ris a’ cheart “iorram” feadh an t-saoghail air fad? Sin na ceistean a dh’eireas a suas an iomadh uchd a dh’fhairicheas àite falamh aig an teintean. Tha deagh “Chuimhneachan” acasan air a’ chogadh.

Gheibh sinn ùghdaras gu leòir an eachdraidh air a’ ghiulan so. Gheibh sinn mar choimeas na Greugaich, ’s muinntir “Throy.” Ghleidheadh iadsan o shean, o chionn mhiltean bliadhna, “Laithean Cuimhneachdain,” air euchdain an sonn, ach gu de bh’annt ach na dearg “phàganaich”?

A mach o’n rioghachd so fhein, tha rioghachdan na h-Eorpa armaichte gu’n cùl, mar a their sinn an Gaidhlig. Tha a’ Ghearmailt air son i fhéin armadh a muigh sa’ mach, coltach ri comhearnsaich, ged a tha teagamh gu’n do chuir i riamh dhith a luirichean gu buileach.

Tha, an ceartair, an Roinn Eorpa car mar a bha a’ Ghàidhealtachd againn fhìn an àm nam Fineachan: air cho sìtheal ’s gu’m bitheadh iad, bha iad daonnan deas a chum dol an amhaichean a cheile, agus cho beag earbsa aca as a cheile, ’s gu’m feumadh iad am biodagan a stobadh mu’n coinneamh ansn a’ bhòrd, ’n uair a shuidheadh iad aig fleadh.

Nach fhearr dhuinn gu mór an cogadh a dhichuimhneachadh: ar biodagan a tharruinn ás a’ bhòrd, agus gun coltas airm a bhi ’n ar cuideachd idir, a chionn fhad ’s a’ bhitheas cha’n fhaigh sinn cuidhte ’s cogadh an ait’ eiginn! Nam biodh an saoghal a’ cuimhneachadh na bu mhotha air “CALBHARI” ’s na bu lugha air “<eng>Hill 60<gai>,” cha leigte leas cogadh a dheanamh a chum “cogadh a chur as.”

A Phàrlamaid.

Tha a’ Phàrlamaid air cruinneachadh a rithist an déidh a làithean saora, agus mar is àbhaist, cha’n fhada gus an tòisich cuid de na buill air toit de na h-itean a thoirt as a cheile. Tha cùisean cudthromach r’an deasbud, agus gach ball air a dheagh altachadh air son dol riutha.

Tha troimh’cheile mór feadh an t-saoghail air fad agus rioghachd a’ bagar air rioghachd mar a tha’n Rùis agus Seapan.

Ach nam biodh an cuid airmailtean na bu lugha, cha bhiodh uimhir mùighaidh orra. An àire sin a bhi, a réir cumhnantan Locarno, ’s ann a tha cuid dhiubh, an Fhraing air a h-aon, na’s diongmhalta air an armachadh na bha iad roimh àm a’ Chogaidh Mhoir, a bha dol a chur crioch air gach cogadh.

’S e Breatunn an aon rioghachd a chum gu h-onarach ris a’ chòrdadh gus an d’thainig na rioghachdan an déidh a chogaidh, ach am beachd cuid ’s ann a rùisg Breatunn i fhein tuilleadh ’s a’ choir a chum eiseimpleir a thoirt do’n t-saoghal. A reir cumhnantan Locarno cha’n ’eil e air a luasachadh do’n Ghearmailt dol ’na h-armachd tuilleadh. Tha a’ Ghearmailt leis an sin air bristeadh a mach o chàch a chum a roghainn fhein a dheanamh. Tha an giulan so a’ cumail na Roinn Eorpa ann an suidheachadh frionasach: gun fhios gu dé tha dol a thachairt am pioba nan sùl.

An Amearaga cha’n ’eil nithean fior shocrach na’s mo’, ach ’s e cùisean airgid a tha cur na rioghachd triollain. Tha an “dollair,” bun-chuinnteadh Amearaga cho neo-shocrach ri ubh air aran, mar a’s tric a chuala sibh. Ma theid neach a stigh do bhùth de “dollair” na phòca, ’s gann nach bi fhiach a sios no a suas mu’n ceannaich e a ghoireasan.
Tha a dh’aon toileachadh againn ’n ar dùthaich fhein gu bheil am punnd Sasunnach a’ gleidheadh a chas gu foirmeil, agus gu seas e daonnan na bheil comharraichte air clàr aodainn. Cha’n ’eil móran teagamh nach ’eil an “Riaghladh Nàiseanta” a’ tagar creidis air son an t-suidheachaidh sin, ach co-dhiubh ’s math ann e, gu de sam bith is aobhar do’n chuis.

Tha a h-uile seòrsa creud air a fuidreadh anns a Chomunn Nàiseanta, agus a’ bheairt ùr an rùn gach crued sluagh-iulach eile a chur as. Ach am feadh a than a Nàis’nich ris an ioralt sin, nach ’eil iad fhein gu dichiollach a cur crued sluagh-iulach ùr air bonn an ceartair fhéin, an taigeis ris an abrar “An Comunn Naistinneach.”

Co-dhiubh cha’n ’eil e ciallachadh sion gu de chreud aig am bi cumhachd na sréine, bihd gach creud eile a’ tabhunnaich air gach taobh dhi, agus a’ cnagail am fiaclan cuideachd.

Toirmeasg Dibhe.

Cha’n ’eil teagamh nach do chuir rud no dha troimh cheile an Amearaga. Cha do chuidich an “Toirmeasg Dibhe” i. Ach a nis an déidh a bhi iomadh bliadhna seasg tha i tilleadh ris an t-seann àbhaist a rithist. Fhuair luchd riaghlaidh na dùthcha a mach gu robh barrachd “millidh na molaidh” anns an t-seasg agus aon uair eile bidh dorsan man briuthas ’g am fosgladh gun dàil sam bith.

An cois an t-seasg dh’eirigh seòrsa ùr de chiontaichean: thainig culmhurtaireachd (<eng>smuggling<gai>) air bonn mu’n gann a dh’fhàs teintean nam briuthas fuar. An cois na culmhurtaireachd bha iomadh mort, gun ghuth air na chaidh a thilgeil am priosan de chiontaichean.

Tha na thainig Amearaga troimhe o chionn bhliadhnachan a’ leigeal fhaicinn cho beag feuma ’s a’ th’ ann a bhi dol tuilleadh ’s a’ choir an aghaidh iarrtas an t-sluaigh, gu sonruichte ann an nithean a ghabhas faotainn an rioghachdan eiel a ghabhas thoirt gu baile ge be air bi cho mór ’s bhios an cunnart.

’S iomadh a h-aon a chaill a shaorsa ’s a bheatha, mar thuirt mi cheana air saillibh “linn an t-seasg.”

Thaineas tuilleadh is grad air an t-sluagh a bha riamh a’ cleachdadh dibhe an am òl air slainte a cheile. Cha’n ’eil an Amearaga ach gann ach siol na dùthcha so fhein, agus lean iad ri cleachduinnean na seann dùthcha. Cha bhiodh fleadhachas sam bith, bha iad a’ cunntas, ach air glé bheag de sprac mur a biodh “mac-na-braiche” a’ cur sodain ’nan cinn.

’S fhada bhuam a bhi ’g achanaich air taobh an uisge bheatha, ach feumar a bhi gu math faicilleach an àm a bhi toirt a mach laghanan an aghaidh sheann chleachduinnean.

Gabh an duthaich seo fhéin. O shean cha robh tigh mór nach robh a’ gleidheadh “grudair” a dh’aon obair a chumail leanna ris an tigh, oir mu’n d’thainig tea air lom ’s e “chuach” a bha gabhail aite a’ “ghloinne” no a chupa an diugh.

Agus cha robh e ’na mhasladh sam bith daorach a ghabhail ’n uair a chruinnicheadh uaislean gu fleadhachas sam bith.

Tha cuimhne fhathast againn air sgeoil nan seann làithean. Their iad ruinn, ’n uair a bhiodh duin’ uasal a’ gol gu fleadh, gu robh e ’na chleachdadh ceathrar ghillean a thoirt leis a chum a ghiulan dachaidh air sìneadair, ’n uair a chailleadh e luthas a chas leis an chuireadh e ’na bhroillein de dheoch làidir. Thainig an cleachdadh sin a nuas glé fhaisg oirnn an iomadh aite, oir “an car a theid ’s an t-seana mhaide bidh e searbh a thoirt as.”

Cha chuir an lagh nithean mar so as am feasda. ’S e’n sluagh fhéin a thighinn gu mothachadh a ni an gnothuch orra.

Taghadh Comunnach.

(<eng>Municipal Elections<gai>.)

Air an t-seacduin so chaidh, cha robh baile beag no mór an Alba, a tha a chìsean ’s a reachdan ma mhèin fhéin, nach robh “Taghadh Comunnach” ann, a chum an luchd-riaghalaidh ath-nuadhachadh. Agus rinneadh so, oir ’s iomadh deagh bhall, comasach an riaghladh, agus tuigseach ’na comhairlean, a chaidh a chur bhar na spiris le croisean dhaoine gun stà.

Am bailtean cho mór ri Glaschu, b’abhaist ar-a-mach a bhi annta air latha taghaidh de’n t-seòrsa so, ach am bliadhna chaidh gach ni air aghaidh gu ciallach, rianail. An Glaschu fhéin cha robh an luchd taghaidh a’ tighinn a mach ach ’nan grunnain bheaga, o’n a dh’fhosgladh am bùth, gus an do dhùineadh e, agus far am b’àbhaist torran sluaigh a bhi, a’ sguileartaidh, ’s a’ ghlaoidh mu bhuadhan an fhir so, agus mu fhailinnean an fhir so eile, a bh’air gach cluigein a bha ’g iarraidh a stigh do chuirt comunnach a’ bhaile, ach robh ach clan bheag na sgoil’ a’ deanamh na cuid a b’fhearr de’n latha shaor so a fhuair iad ri linn an taghaidh.

Cha’n ’eil creud a bhuinneas do shluagh-iuil nach robh air a deagh chraobh-sgaoileadh fada roimh ’n àm, agus gach comh-dheuchainiche a sparradh air an t-sluagh gach slòigh a’s fhearr a chum comhfhurtachd a thoirt daibh.

Co-dhiubh ’s iad na Saothraich a’s mo fhuair de dh’eisdeachd feadh Alba air fad. Fhuair iad e gu sonruichte an Glaschu oir tha a nis a gharbh-chuid aca an cuairt a’ bhaile―’s an “Tigh Comunnach.”

An t-Iasgach.

Tha deagh reusan gearain aig iasgairean na Gaidhealtachde an ceartair. Cha’n ’eil “direadh ris” ach le iasgairean coimheach, a thig uair sam bith a thogras iad, na’s dlùithe air cladach, na tha e air a luasachadh dhaibh le lagh na dùthcha so. Tha iad leis an sin a’ milleadh nan oitrichean air iasgairean na dùthcha, aig nach ’eil bàtaichean no acain a dhol an comh-dheuchain ri comuinn làidir ’bheairteach.

Ach cha’n e iasgairean coimheach a tha uile gu léir ris a “phlùndrain.” Tha bàtaichean a’ tighinn a Sasunn a tha deanamh a cheart uimhir millidh, agus mar an ceudna a’ toirt sgrios-luim air na h-oitrichean, agus a chum prìs an éisg a chumail a suas tilgidh iad roinn mhór de na ghlacas na linn, a mach bharr na cliathaich.

Tha na bàtaichean so cho mór ’s cho comasach, ’s nach toir bàtaichean lunndach a’ chrùin fiaradh asda, ’n uair a bheir iad “deireadh ri cladach, agus toiseach ri cuan.” Nam biodh an t-astar a bu choir a bhi aca, aig bàtaichean faire a’chrùin ’s gu’m biodh comas glacaidh aca air na spuinneadairean, cha robh iasgairean na dùthcha an diugh air an t-suidheachadh air am bheil iad.

Thainig ceist so an iasgaich air beul na Pàrlamaid an la roimhe, agus thuigte air Rùnaire na h-Alba gu bheil e na bheachd bàta faire no dha, a chur gu fairge gun dài, a bhios cho luath ’s nach teid ban-spuinneadair as orra. Ma thachras so cha’n ann roimh’n àm.

Cha’n ’eil e ceadaichte do choimhich tighinn taobh a stigh tri mìle de’n chladach, a dh’iasgach. Ach tha na coimhich a’ tighinn gear air an riaghailt gach uair a thogras iad, agus sin a chionn gu bheil deagh dhol as aca air màigeanan-faire na dùthcha so.

Tha riaghailt nan tri mile a’ toirt cothruim do dh’iasgairean na dùthcha nach ’eil cho uidheamaichte am bàtaichean no an acain, ach cha’n ’eil latha no oidhche nach ’eil na coimhich a’ bristeadh na riaghailt.

Chaidh riaghailt nan trì mìle a dheanamh o shean, agus as steidheachadh air astar nan gunnachan móra ’san àm, ach a réir cumhachd gunnachan an la-diugh, ’s e co-dhiubh fichead mìle a bu choir a chumail ris na reubalaich.

Comh-cheangal ris an t-Seann t-Saoghal.

Tha gnè an rannsachaidh am broilleach dhaoine cho fad ’s gu’n teid eachdraidh air a h-ais, agus mar a tha fhios againn ’s iomadh rud neònach a tha rannsaicheann a’ faotainn a mach.

Thug dà Eorpach an dràsd fhéin an aghaidh air sliosan Beanntan <eng>Himalaya<gai>, agus air criochan na rioghachd dhiomhair ud, <eng>Tiber<gai>, agus thainig iad trasd air treubh dhaoine air an do chaill eachdraidh, agus beul-aithris, sealladh buileach. Ach a réir ealdhanaich tha iad nan annas mór, oir tha iad nan comh-cheangal air càlachadh an t-Seann Tiomnadh. Tha mu cheithir cheud dhiubh ann, agus iad air an gearradh buileach air falbh o’n t-saoghal.

Thai ad a’ cur suas ann an uamhachan, agus a’ toirt an loin buileach as a’ ghrunnd mar a bha’n dìlsean o chionn mhìltean bliadhna. Tha a chuid mhór dhiubh a’ ruigheachd se fichead bliadhna dh’aois, ach eadhoin aig làithean cho sìnte sin cha’n fhaicear preas an aodann an aoin a’s sinne dhiubh, ach coltas ogail, beothail, fallainn air gach aoin diubh.

Than a rannsaichean a fhuair a mach iad a’ deanamh cìnnteach gur h-e treubh chàillte de na seann Chaldeans a th’annta.

A reir coltais dh’fhag iad an duthaich fhein air bruachan na Euphràtus, ’n uair a thuit Babilon. Thainig iad na h-eilthrich gucrichan Thibet, ach lean iad riamh, tha coltach, ris an t-seann chàlachadh a bha’n Caldea ri linn Nebuchadreasair.

Thug an dà Eorpach a suas ri ceithir miosan a measg an treubh chaillte ach anns an uine sin cha’ fhuaradh cho math a suas r’a ’n cànain ’s an “sioladh” iad beagan de’n eachdraidh.

Armailtean na h-Eireann.

Nach sean ’n ar beoil fhien an radh “An t-Arm Dearg,” ged is e an t-“Arm Ruadh” a dh’fhaodar a rahd ris an nis, a thabh da na “Leine”―an leine chroich: (<eng>tunic<gai>). Co-dhiubh tha e na “arm dearg” leinn fhathast.

Ann an Eirinn air an latha ’th’ann tha dà armailt, an “t-Arm Gorm” agus an “t-Arm Buidhe,” agus th’an dà arm, agus arm air a dhùnan fhein a’ gnùsdail r’a’ cheile.

Th’an “t-Arm Gorm” an cois an t-sinealar Du-phì, agus an “t-Amr Buidhe” a’ tabhunnaich air taobh De Valera, tòiseach mér na h-Eireann aig an àm.

Tha tòisichean an dà airm, Du-phì agus De Velara, a’ dol an cois còmhraidh r’a cheile uaireiginn air a’ mhios so, agus armailt fhein air cùl gus ni. Cha’n an na chum cogaidh, ach ma ghabhas e deanamh a chum sìth. Air a shon sin, tha’n dà thaobh air an gléusadh mar gu’m b’an air son cath goirt. Tha biadh is deoch gu leòir aca cuideachd nan armailtean, agus coltas fior dha-rìreadh air an da thaobh.

Cha’n e sin, ach cuiridh iad a suas an càmpaichean mar luchd cogadh agus a chum coltas mileanta a chur air a’ ghluasad fhuaradh coingheall ceithir ceud each, ’o na tuathanaich mu’n cuairt, aig punnd Sasunnach, no ma dh’fhaoidte punnd Eireannach, an t-each, ’s an t-seachduin.

Tha sinn an dòchas gu’n tig an da thaobh gu còrdadh, agus gu’n sgaoil iad gun bhuille tharruinn, ged a tha’n iomairt a’ toirt am chuimhne “Iain Ghibich,” ’n uair a theich e as an arm, ’s a rinn am bard “Tha claidheamh do Iain ’san t-searmon.”

Tha eagal orm gu bheil Eirinn mar a bha ’s mar a bhitheas, an sliagh an amhaichean a cheile gun stad. Thug Brus againn fhin oidhirp air saorsa a chosnadh daibh an déidh “Allt-a-Bhonnaich.” Rachadh leis cuideachd ach bha na h-Eireannaich cho neo-sheasmhach ’s nach b’urrainnn Brus cur suas leò.
